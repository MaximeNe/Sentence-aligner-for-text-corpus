<p>
John Steinbeck 
Egy marék arany 
Fordította: Ungvári Tamás 
TARTALOM 
Elsõ fejezet 
Második fejezet 
Harmadik fejezet 
Negyedik fejezet 
Ötödik fejezet 
Elsõ fejezet 
1.
<p>
Az éjfekete walesi szurdokokból délutánra megindult a szél; hirdette, hogy a világra tél közelít a sarkvidékrõl.
A folyókon már csendes morajjal zajlott a jég.
Szomorú, szürke nap volt ez, a nyugtalanságé, elégedetlenségé.
A szellõk finom fuvallatának lágy s gyengéd elégiája mintha valami vidám dolgot búcsúztatna.
De a mezõkön idegesen toporzékoltak a testes igáslovak, s az apró, barnás madarak vidékszerte négyes-ötös rajban repdestek egyik fáról a másikra, majd újra vissza: újoncaikat hívták - toborozták déli vándorútjukhoz.
A magányos s kiugró sziklák csúcsaira néhány kecske kaptatott fel: sárga szemük hosszasan kémlelte a magasságot, s a felhõkbe szaglásztak.
<p>
A délután egy processzió lassúságával közelgett, melyet az este rekeszt be, az est sarkában pedig a nyugtalan szél rohamozott, zörgött tõle a száraz fû amint jajongva szállt a földeken.
Az éjszaka fekete csuklyát borított a tájra: Tél õszentsége elküldte követét Walesbe.
<p>
Az országút mentén, mely a völgyet szegélyezte, s egy hegyek közé ékelt szakadékot által vágva vezetett ki a világba - egy nehéz kövekbõl összerótt, zsúpfedeles õsi farmház állott.
Az idõt hívta ki az a Morgan, aki építette - s már-már õ látszott gyõztesnek.
<p>
Bent a házban tûz melegítette a kandallót; a láng felett vasüst himbálózott; s a szén közé rejtett fekete vassütõt a lángok nyelve nyalogatta.
A tûz élénk fénye rávillant a faállványon sorakozó nagy markolatú lándzsákra, a fegyverekre, melyek itt pihennek, mióta az egyik Morgan vagy száz esztendeje Glendower csapatában harcolt, a dühtõl reszketve Iolo Goch kova-puskás seregei láttán.
<p>
A sarokban egy nagy láda állt, széles rézpántjai megmerültek a fényben, ragyogva felizzottak.
Iratok rejteztek a ládában, pergamenek és kemény, cserzetlen kutyabõrök, rajtuk az írás angolul, latinul, vagy az õsi cumric nyelven: Morgan született, Morgan házasodott, Morgant ütöttek lovaggá, Morgant akasztottak.
A ház történelme, szégyene és dicsõsége pihent benne.
A család azonban megfogyatkozott, elég kevesen voltak már ahhoz, hogy a ládába más okmányt dobjanak mint az egyszerû krónikát: Morgan született - és meghalt.
<p>
Itt ült például Robert apó: magas támlájú székében ült, és mosolyogva meredt a tûzbe.
Mosolyában tétovaság vegyült valami különös, szenvedõ daccal.
Azt gondolná róla az ember, hogy ezzel a nevetéssel az életéért kárhoztatható sorsot akarja egy kicsit megszégyeníteni.
Gyakran s komolyan tûnõdött már a maga sorsán, melyet úgy vesznek körül a nevetséges, apró vereségek, mint nyomorékot a gúnyolódó utcakölykök.
Robert apó kivált azt furcsállotta, hogy belõle, aki oly végeérhetetlenül sokat töprengett, még csak jó gazdaember se lett soha.
Néha már azt képzelte: túl sokat ért a dolgokból ahhoz, hogy bármit is jól csináljon.
<p>
Így kortyolgatott Robert apó tapasztalatainak megkeseredett seprejébõl, s belemosolygott a tûzbe.
A felesége bizonyosan suttogva mentegeti mindenütt, ezt tudta, s a parasztok a földeken nem Robert, hanem "a Morgan" elõtt emelik meg kalapjukat.
<p>
Még Gwenlianát, elaggott édesanyját, aki itt ül mellette, a tûz közelében is borzongva, mintha a ház körül kószáló szelek hangja reszkettetné meg - még õt se tartják olyan teddide-teddodának.
A kunyhókban némi félelemmel s nagy tisztelettel emlegetik.
Akárhányszor csak kint ül a kertben, s halottidézõ ceremóniáját tartja, jó néhány hosszú gazdalegényt láthatni ott pironkodva, arca elé tartott kalappal, ahogy Gwenliana mágiájára figyel.
Jó néhány éve a jövõbelátást gyakorolja nagy büszkén.
S bár a család tudta, hogy próféciái merõ találgatások, s évei múltával ravaszkodásában se volt már olyan ötletes, mégis tisztelettel hallgatták meg, hódolatot színleltek, és elveszett holmik hollétérõl kérdezgették.
Amikor aztán egyik ködös mormolása után az ollót nem találták meg a fészer padlójának második léce alatt, úgy mutatták, mintha tûvé tennének ott mindent; mert hisz ha nem tetszeleghetne jósnõi szerepében, nem volna több töpörödött anyókánál, akire már csak a halál köszön.
<p>
Színlelésbõl tapsolni az együgyûnek - nehéz sarc volt ez Morgan asszony elvein.
A természetén kellett erõszakot tennie, hiszen nyilvánvalóan abból a fajtából származott, mely minden ostobaság ostorának jött a világra.
Az efféle hókuszpókusz, aminek nyilvánvalóan se a valláshoz, se a dolgok valódi értékéhez nincs köze, szerinte egyszerû bolondéria volt.
<p>
Robert apó olyan szépen és olyan kitartóan szerette a feleségét, hogy akár rosszat is gondolhatott felõle, gondolatai mégsem bántották érzelmeit.
Amikor az asszony ma délután hazajövet dühöngeni kezdett egy pár cipõ árán, amire mellesleg semmi szüksége se volt, azt állapította meg róla: olyan az élete, mint egy csupa nagy eseménnyel telezsúfolt könyv.
Valamely rettenetes megrázkódtatás csúcsát járja meg mindennap, örökkön a gombok vagy a szomszéd esküvõje körül robban fel.
Azt hiszem, az igazi tragédiát észre sem veszi majd a sok kis hangyaboly között.
Talán ez a szerencse - gondolta, majd pedig: "Kíváncsi lennék, hogyan méri össze a király halálát az emse egyetlen malacának kimúlásával."
<p>
Morgan asszonyt nagyon is elfoglalták a napi gondok ahhoz, hogy lázálmok ostobaságai zavarták volna.
Valakinek csak gyakorlatiasnak kellett lennie a családban, különben elfújja a zsúptetõt a szél - s mit várhatott az ember az olyan álmodozók rajától, mint Gwenliana, Robert s a fia, Henry?
A férjét szerette, valami szánalommal elegy megvetéssel, ami a gyámoltalanságának és jóságának szólt.
<p>
A kis Henryt, a fiát imádta, persze nem hitte el neki, hogy halvány fogalma is volna arról, mi szolgál javára, vagy egészsége ártalmára.
Morgan asszonyt azonban az egész család szerette, félt tõle, s igyekezett a kedvében járni.
<p>
Enni már adott nekik, s most megtisztogatta a lámpát.
A reggelit is feltette a tûzre.
Foltoznivaló után kutatott, mintha nem foltozna meg nyomban mindent, amint elszakad.
Kotorászás közben megállt, s vizslatóan nézte Henryt.
Afféle éles, aggódó pillantással, amely azt mondja: "Egész biztos, hogy elõbb-utóbb jól megfázik a padlón."
Henry pedig riadtan gondolt arra, mit is mulasztott el a délután tennivalói közül.
De a mama hirtelen egy ruhát kapott fel, s porolni indult.
A fiú tehát megnyugodhatott.
<p>
Henry a könyökére támaszkodva heverészett, s a tüzet bámulta: gondolataiba merült.
A hosszú, szürke délután titokzatos éjszakába süllyedt, s ez újra felébresztette azt az erõs vágyódást, melynek magvát már a korábbi hónapok elültették benne.
Olyan vágy volt ez, melynek tárgyát nem tudná megnevezni.
Talán ugyanaz az érzés munkál benne, ami a madarakat vándorcsoportokba tereli, s amitõl az állatok idegesen szippantgatják a szélbõl a tél illatát.
<p>
Az ifjú Henry ezen az éjszakán úgy érezte: tizenöt fárasztó esztendõt élt le anélkül, hogy egyetlen jelentékeny tettet véghezvitt volna.
Ha az anyja ismerné fia érzéseit, azt mondaná: 
- Cseperedik a fiú!
<p>
S az apja ezt visszhangozná rá: 
- Úgy van.
Cseperedik a gyerkõc.
- De egyikük sem értette volna, mit ért ezen a másik.
<p>
Henry, ami az arcát illeti, mindkét szülõjétõl egyformán örökölt valamit.
Arccsontjai kiugrón kemények, az álla erõs, felsõ ajka keskeny és vékony, akár az anyjáé.
De itt van az érzéki alsó ajka, a finom metszésû orr s az álmodozó szem: Robert apó vonásai ezek, s tõle származik a vékony szálú, göndör haj is, amely fekete fürtökben, bodorodik a fején.
De Robert arcán teljes határozatlanság ül, míg Henryén jókora határozottság.
<p>
Hárman ültek most a tûzhely elõtt, Robert és Gwenliana meg az ifjú Henry, a tekintete mintha áthatolna a falakon, és testetlen lényekre tapadva kísérteteket kutat az éjszakában.
<p>
Kísérteties éjszaka volt: éjidõ, amikor foszforeszkáló szellemek bolyonganak az út mentén, vagy egy római légió kísértete merül fel erõltetett menetben haladva, hogy Caerleon városának oltalmába érjen, mielõtt kitör a vihar.
S a hegyek apró gyámoltalan állatkái elhagyott borzlyukakban keresnek menedéket az éj elõl.
A szél pedig ott süvít a nyomukban a földek felett.
<p>
A házban csend volt, csak a tûz ropogott, és a nádtetõt susogtatta a szél.
A kandallóban hasábfa pattogott, és a tûzhelyen egy vékony lángnyelv - a tûz virága - nyalogatta a fekete üstöt.
Anya megpiszkálta a tüzet.
<p>
- Sose vigyázol a tûzre, Robert.
A te dolgod, hogy ügyelj rá.
<p>
Mert anya így szokta ezt.
Megpiszkálta a lobogó tüzet, hogy kihunyjon.
S ha már elhamvadt, dühödten kotorta meg a hasábokat, hadd lobbanjon a láng.
<p>
Az országútról léptek elmosódó zaja hallatszott - hang, de ez a hang a szél is lehetett.
<p>
A léptek erõsödtek, majd megtorpantak a kapu elõtt: félénken kopogtattak az ajtón.
<p>
- Tessék! - kiáltotta Robert.
Halkan nyílt az ajtó, és lám, egy görnyedt, ösztövér férfi állott a fekete éjszakában, szeme akár a pislákoló láng.
Tétovázott a küszöbön, aztán hirtelen belépett a szobába, és különös, recsegõ hangon ezt mondta: 
- Nem csoda, ha nem ismersz meg, Robert Morgan!
Hogy ismerhetnél meg, hiszen oly sokáig voltam távol.
- Könyörgõn ejtette a szavakat.
<p>
Robert a fonnyadt arcot fürkészte.
<p>
- Hogy megismerlek-é? - kérdezte.
- Nem hinném - de várj csak!
Te lennél Dafydd?
A mi kis Dafyddünk, a béresgyerek, aki esztendõkkel ezelõtt tengerre szállt?
<p>
A bujdosó arcán nagy megkönnyebbülés látszott.
<p>
- Persze hogy Dafydd, úgy bizony; méghozzá gazdagon és megfagyva.
- Reménytelen szomorúsággal fejezte be a mondatot, volt benne valami nyilalló fájdalom.
<p>
Dafydd úgy összeszáradt, mint egy szürkésfehérre cserzett irha.
Az arcbõre feszes és vékony, s úgy tûnt, arckifejezését lassú, tudatos erõfeszítéssel változtatja.
<p>
- Fázom, Robert - folytatta furcsa, száraz hangján.
- S nem hiszem, hogy valaha is felmelegszem.
De akárhogy is, gazdag vagyok, a gazdagságom vetekszik azéval, akit Pierre le Grandnak neveznek - s a két dolgot úgy említette, mintha azt remélné: kiegyensúlyozzák egymást.
<p>
Az ifjú Henry felugrott, és azt kérdezte: 
- De hát hol jártál, ember, hol?
<p>
- Hol is?
Hát sehol másutt, mint az Indiákon, ott voltam, igen, Goavesnál és Tortugánál - ott bizony -, aztán Jamaicában meg Hispaniola szálas erdeiben bölényvadászatokon.
Megfordultam én mindenfelé.
<p>
- Üljön le már, Dafydd - szólt közbe Morganné.
Mintha sohase járt volna távol, úgy szólította meg.
- Mindjárt készítek valami meleg innivalót.
Nem látja Dafydd, hogy mereszti magára a szemét Henry?
Mintha csak õ is az Indiákra akarna menni.
- S ezek a szavak Morganné számára valami gyermekes képtelenséget jelentettek.
<p>
Dafydd csendben ült, bár látszott, visszafogja mesélõ kedvét.
Morganné megfélemlítette, mintha még mindig kócos fejû béresgyerek volna.
Zavarát Robert apó is érezte, s úgy látszik, talán anya is felfogta, mert amint a gõzölgõ csészét Dafydd kezébe nyomta, kiment a szobából.
<p>
A kiszáradt, vén Gwenliana a tûz elõtt ült, gondolatai messze kalandoztak.
Felhõs szemét a holnap fátyolozta.
Ködösen kék tükre mögött mintha a világ kusza tájai és eseményei gyülekeztek volna: lelke kiröppent a szobából - a tiszta idõbe, a jövõ felé.
<p>
Az öreg Robert megvárta, míg az ajtó becsukódik a felesége mögött, aztán olyan mozdulatokkal helyezkedett el, ahogy egy kutya telepszik le.
<p>
- Nos, Dafydd - bátorította a vendéget, s mosolyogva bámult a tûzbe, míg Henry a földön térdelve, tisztelettel bámult erre a halandóra, akinek sorsát nagy messzeségek írták.
<p>
- Hát, Robert, a zöld õserdõ, arról akarnék mesélni, a barna indiánokról, - akik ott élnek, és róla, akit Pierre le Grand-nak neveznek.
De valami kilobbant bennem, Robert, az a kicsiny, pisla fény.
Hányszor feküdtem a hajók fedélzetén éjszakáról éjszakára, s arra gondoltam, csak arra, hogyan mesélnék, hetvenkednék én, csak jöjjek egyszer haza.
De lám, sírni jöttem haza, mint a gyermek.
Meg tudod ezt érteni, Robert?
Érted-e mindezt? - s kíváncsian elõrehajolt.
<p>
- Hát elmondom.
Hosszú, páncélos hajóra szálltunk, amit gályának neveznek, s csak pisztolyok voltak nálunk meg hosszú kések, amiket a dzsungelben ösvények irtására használnak.
Huszonnégyen voltunk - csak huszonnégy nyomorult, de rettenetes dolgokat mûveltünk, Robert, ezekkel a hosszú késekkel.
Nincs abban semmi jó, hogy ilyesmit csinál az ember.
Pompás kapitányunk volt, de a hüvelykjénél akasztottuk fel, mielõtt legyilkoltuk volna.
Nem tudom, miért tettük; én is segítettem, s nem tudom, miért.
Azt mondták némelyek, hogy átkozott pápista, de hát Pierre le Grand is az volt, azt hiszem.
Voltak, akiket a tengerbe dobtunk, csillogott-villogott a vértjük, ahogy elmerültek - a méltóságos spanyol katonák szájából nagy bugyborékok jöttek föl.
Áttetszõ ott a víz nagyon.
- Dafydd elhallgatott, s a padlóra bámult.
- Nem akartalak felizgatni, Robert, de tudod, ezek a dolgok mintha a mellemben, a bordáim mögött volnának élve eltemetve, és kaparva-kárpálva próbálnának kitörni belõlem.
Persze, meggazdagodtam a kalandozásban, de ez gyakran nem elég.
Pedig talán még Sir Edwardnál, a bátyádnál is gazdagabb vagyok.
<p>
Robert ajka mosolyra nyílt.
A szeme oda-odatévedt a kandallónál térdeplõ fiúra.
<p>
Henry feszülten figyelt, és sóváran falta a szavakat.
Robert kerülte Dafydd tekintetét, s így szólt: 
- A lelkiismereted nyom téged - mondta.
- Legjobb lesz, ha beszélsz a lelkésszel.
<p>
- Nem, nem, a lelkemrõl nincs itt szó - szakította félbe Dafydd.
- Az elsõ, hogy a lélek röppen el az emberbõl Indiában, s valami száraz, fonnyadt érzést hagy maga mögött.
Nem, szó sincs a lelkemrõl; méreg kering bennem, a véremben és az agyamban.
S ez emészt el engem, mint egy aszott narancsot, Robert.
A csúszómászók, az apró, repkedõ bogarak, melyek éjszakánként a tüzedhez jönnek, s a nagy, sápadt virágok - csupa méreg az mind.
Szörnyû dolgokat tesznek az emberrel.
Még itt is, a pompás tûz elõtt is, mintha apró, hideg tûket lökne a vérem az ereimbe.
A dzsungel nyirkos leheletétõl van ez is, meg mind a többi.
Aludni se, pihenni se, élni se tudsz ott, ez a lehelet ûz és borzongat mindenütt.
S a rézbõrû indiánok - nézd csak, nézd! - feltûrte az ujjasát, de Robert undorodva intett neki, hogy takarja el azt a beteg, fehér szörnyûséget, ami a karján gennyedt.
<p>
- Csak egy kis nyílkarcolás volt - nem is vettem észre, de idõnek elõtte fog megölni azt hiszem.
De más betegségem is van, Robert.
Az emberek is mérgeznek, errõl még a tengerészek dala is beszél.
<p>
Most az ifjú Henry vágott közbe izgatottan: 
- Az indiánok - kiáltotta -, az indiánokról és a nyilakról mesélj!
Harcolnak-e sokat?
Láttad-e?
<p>
- Harcolnak? - kérdezte Dafydd.
- Örökké harcolnak, önmagáért szeretik a harcot.
Ha nem háborúskodnak a spanyolokkal, hát egymást gyilkolják.
Hajlékonyak, mint a kígyó, gyorsak, csendesek, barnák, akár a menyét, s füstté válnak, mint az ördög, mielõtt az ember megcélozhatná õket.
Derék, erõs nép ez, csak két dologtól fél - a kutyáktól és a rabszolgaságtól.
- Dafydd elmerült a mesében.
- Nem is képzeled, mit csinálnak azzal az emberrel, akit csetepatéban fognak el.
Hosszú dzsungeltüskékkel verik ki a homlokától a lába ujjáig, s minden tüske fejére gyapjúszerû tollgomolyag kerül.
Akkor a szegény fogoly ott áll a meztelen vadak között - s lángra lobbantják a tollat.
S azt az indiánt, aki nem énekel, miközben úgy ég ott, mint a fáklya, elátkozzák és gyávának nevezik.
El tudsz-e ilyesmit képzelni fehér emberrõl?
De a kutyáktól aztán félnek, mert a spanyolok hatalmas vérebekkel vadásznak rájuk, mikor rabszolgákat gyûjtenek a bányákba; a szolgaságot pedig nem tûrik.
Hogy test a testhez láncolva szálljanak le a nedves föld gyomrába, s esztendõ esztendõt követ, míg csak a szárazbetegség el nem viszi õket - gyûlölik ezt, és inkább lobogó fáklyaként énekelnek, és lángok közt pusztulnak el.
<p>
Dafydd elhallgatott, s vékony kezét a tûzhelyhez tartotta, hogy szinte odaért a hasábokhoz.
Most, hogy nem beszélt, kihunytak szemében a lángok.
<p>
- Ó, Robert, fáradt vagyok, nagyon fáradt - sóhajtott -, de valamit még el akarok mondani, mielõtt aludni térek.
Talán megkönnyebbülök tõle, ha elmesélem, lehet, hogy kibeszélem magamból, és elfelejtem erre az egy éjszakára.
Vissza kell mennem arra az átkozott helyre.
Soha többé nem élhetek távol a dzsungeltõl: forró lehelete megbabonázott.
Reszketek és fázom itt, ahol születtem, s elpusztulnék egy hónap alatt.
Ez a völgy, ahol játszottam, felnõttem, dolgoztam, odadob egy szennyes, forró õserdõnek.
Tisztító hidege elûz engem innen.
<p>
- És most adjatok fekhelyet és vastag takarót, hogy a kevéske véremet melegítse.
Aludni akarok.
Reggel pedig elmegyek.
- Elnémult, s kínlódást tükrözött az arca.
- Hogy szerettem a telet azelõtt!
<p>
A szobából Robert vezette ki, kezével fogta a karját.
Aztán visszajött, és megint odaült a tûzhöz.
A fiút nézte, aki mozdulatlanul feküdt a földön.
<p>
Kisvártatva nagyon gyengéden megkérdezte tõle: 
- Mire gondolsz most, fiam?
<p>
És Henry visszakapta tekintetét a láng mögötti világból.
<p>
- Arra gondolok, hogy nemsokára nekem is el kell mennem, apám.
<p>
- Tudom, Henry.
Teljes hosszú éve figyeltem már, hogyan nõ benned ez a gondolat, akár az erõs fa.
- London, vagy Guinea, vagy Jamaica.
Az újdonság kínzó szenvedélye!
Együtt jár azzal, hogy az ember tizenöt éves lesz és erõs.
Egykor én is úgy láttam, hogy egyre kisebb és kisebb ez a völgy, már szinte megfojt.
De nem félsz, fiam, a késektõl, a méregtõl és az indiánoktól?
Ezek sem riasztanak vissza?
<p>
- N-e-e-m - válaszolta elnyújtottan Henry.
<p>
- Persze hogy nem, hogyan is riaszthatnának.
A szavaknak nincsen hatásuk rád, ezt tudom.
De Dafydd szomorúsága, ûzöttsége s nyomorult, beteg teste - ez sem riaszt?
Akarsz-e majd mázsás szívvel járni-kelni a világban?
<p>
Az ifjú Henry hosszan eltûnõdött.
<p>
- Én nem leszek ilyen - mondta végül.
- Gyakran járok majd haza, hogy megmentsem a vérem.
<p>
Az apja elszántan mosolygott tovább.
<p>
- Mikor indulsz, Henry?
Magányos leszek itt nélküled.
<p>
- Mikor?
Most, hamarosan, amint csak lehet - válaszolta Henry, mintha õ volna az idõsebb, s Robert a kisgyerek.
<p>
- Két dolgot tégy meg a kedvemért, mielõtt elmész, Henry.
Ma éjjel gondolj az álmatlan éjszakákra, melyek nekem jutnak miattad.
Gondolj arra, hogy üresek lesznek a napjaim nélküled.
S azokat az órákat is képzeld el, mikor anyád kétségbe esik: mi van a fehérnemûddel, s hogy állsz a vallással.
Ez legyen hát az elsõ, Henry.
A második pedig: menj el holnap a szirttetõre az agg Merlinhez, mondd el neki, hogy el akarsz hagyni, s hallgasd meg õt.
Se te, se én nem leszünk soha olyan bölcsek, mint õ.
Az õ különös varázslatai talán segítségedre lesznek.
Megteszed ezt, fiam?
<p>
Henry nagyon elszomorodott.
<p>
- Szívesen maradnék, édesapám, de hisz tudod...
<p>
- Tudom, fiam - bólintott Robert.
- Az az én bánatom, hogy nagyon is tudom.
Meg se haragudhatok, s nem is tilthatom meg, hogy elmenj, mert megértelek.
Bárcsak meggátolhatnálak és elnáspángolhatnálak, azt hívén, segítettem rajtad.
De, menj aludni, Henry, tûnõdj és tûnõdj, ha kialszik a fény, és körülölel a sötétség.
<p>
A fiú elment, és Robert apó álmodozva ült a széken.
<p>
- Miért is van szüksége gyerekre az olyan embernek, mint én - mélázott el.
- Talán azért, mert szegény megalázott lelkében azt reméli, hogy ezek a friss, envérükbõl származó emberkék véghezviszik azt, amihez neki se ereje, se esze, se bátorsága nem volt.
Mintha új esélyt nyerne az életre, egy marék aranyat a szerencse asztalánál, mikor oda már minden vagyona.
A fiú talán véghezviszi azt, amit én vihettem volna végbe, ha lett volna elég bátorságom az eltûnt esztendõkben.
Igen, engem megfojtott a völgy, úgy hiszem, és örülök, hogy az én fiam érez magában annyi erõt, hogy átlépjen a hegyeken, és bejárja a világot.
S mégis, nagyon magányos leszek itt - nélküle.
<p>
2.
<p>
Másnap reggel Robert apó késõn jött be a rózsakertjébõl.
Megállt a szobában, ahol a felesége takarított.
Morganné rosszallón nézte Robert sáros kezét.
<p>
- Itt akar hagyni minket, anya - mondta Robert zavartan.
<p>
- Ki akar elmenni, s hová?
- Mogorván merült el a takarításban; a sarkokban, padlórepedésekben serényen tapogató seprõ ott vadászott a por nyomában, s apró porfelhõket kavart.
<p>
- Ki?
Hát Henry.
Neki akar vágni az Indiáknak.
<p>
Az asszony abbahagyta a munkát, és rábámult.
<p>
- Indiának!
De Robert!
Ez képtelenség! - tette hozzá, s a seprû még gyorsabban forgott a kezében.
<p>
- Már réges-régen észrevettem, hogy ez motoszkál benne - folytatta Robert.
- Aztán jött Dafydd a meséjével.
Henry tegnap este megmondta nekem, hogy el kell mennie.
<p>
- Ugyan, hisz gyerek még - csattant fel az anya.
- Nem megy sehova!
<p>
- Amikor Dafydd elment, sóvárgás égett a gyerek szemében, s ezt az sem csillapítja le, ha elmegy az Indiákra.
Nem vetted észre, anya, hogy bámészkodik a hegyeken túlra?
- Elvágyik innét.
<p>
- És mégsem mehet el!
Nem mehet!
<p>
- Ah, ennek nincs értelme, anya.
A fiamat nagy szakadék választja el tõlem, de semmi sincs, ami engem elválasztana tõle.
Ha nem ismerném az õ kínzó vágyakozását oly jól, megtiltanám neki, hogy kalandra induljon.
De akkor haraggal a szívében szökne el, mert azt a vágyat, mely bennem él, hogy ittmaradjon, õ nem tudja megérteni.
Az eredmény tehát mindenképpen ugyanaz.
- Robert érveket gyûjtött.
- Roppant különbség van köztem és a fiam között, s ezt egyre jobban észrevettem, ahogy serdült.
Õ például egyik fazék hideg zabkásától a másikhoz szalad, hogy ujját belemártsa, mert õszintén hisz abban, hogy mindegyikben a megálmodott ízeket találja meg - én azonban egyetlen fedõt sem emelek fel, mert tudom: mindegyikben hideg a zabkása.
Ezért én hatalmas tál bíborszín zabkását képzelek magam elé, amit sárkánytejben áztattak, s olyan édesre cukroztak, hogy ilyen már csak a képzeletben létezik.
Henry próbának veti alá az álmait, anya, én pedig - uram bocsá' - mindig félek ettõl.
<p>
Az asszonyt bõszítette a beszéd.
<p>
- Robert - kiáltotta már-már dühösen -, akárhányszor csak baljóslat, szükség vagy bánat kerülget minket, szavakba bújsz elõlük.
Most pedig kötelességeid vannak!
Túl fiatal ez a fiú ahhoz.
A tengeren túl szörnyû veszedelmek lesnek rá, a tél pedig itt a nyakunkon.
Egész biztosan belehal a köhögésbe, amit a tél hoz rá.
Hisz jól tudod, ha átnedvesedik a cipõje, rögtön megbetegszik.
Nem hagyhatja el ezt a farmot.
Még Londonig sem mehet - akkor se, ha a szeme, melyrõl meséltél, elsenyved üregében.
<p>
- Te sem tudhatod, miféle emberekkel elegyedne szóba, miféle ostobaságot, erkölcstelenséget hall tõlük.
Ismerem a világot, teli van gonoszsággal.
Hát nem errõl prédikál majd minden vasárnap a lelkész?
- A "csapdákról és kelepcékrõl"?
Mint ahogy ki is vetették azokat.
Te meg itt állsz, és elégedetten beszélsz bíbor zabkásáról, pedig döntened kéne.
Meg kell tiltanod!
<p>
De Robert türelmetlenül letorkolta.
<p>
- Neked Henry csak kisgyerek, akire rá kell parancsolni, hogy mondja el az esti imádságot, és vegyen kabátot, ha kimegy a mezõre.
Te nem érezted még, ahogy én, micsoda acélból kovácsolták.
Igen, neked ez a fürkész és feszült arc csak egy önfejû gyerek múló makacsságát jelenti.
De én jól tudom, és minden különösebb öröm nélkül ki is jelenthetem neked, ez a mi fiunk nagy ember lesz egykor - mert hát nem túlzottan fogékony: egy idõben csak egyetlen vágyát tudja követni.
Azt mondtam, próbának veti alá az álmait, de minden álmát megöli majd vágyának engesztelhetetlen nyilaival.
Ez a fiú el fogja érni minden törekvése célját; mert a más ember gondolatát, s más érvét fel sem tudja fogni, csak a sajátját.
S engem elszomorít az õ eljövendõ nagysága, egy bizonyos dolog miatt, amirõl Merlin beszélt egyszer.
Csak egyetlen pillantást kell vetned, anya, Henry fogainak gránit sövényére és arra, ahogy összeszorított arcizmai kidudorodnak.
<p>
- Nem mehet el - mondta az asszony határozottan, s szorosan összezárta ajkát.
<p>
- Látod, anya - folytatta Robert -, ebben te is Henryre hasonlítasz.
Te sem nyugszol bele senki gondolatába, csak a magadéba.
De én nem tiltom meg neki, hogy menjen.
Hisz nem akarom arra kényszeríteni, hogy egyedül lopózzon ki a sötétben, kabátja alatt kenyérrel és sajttal, a szívében az igazságtalanság sebzett érzésével.
Elengedem: hadd menjen.
Mi több, segítek neki, ha õ is akarja.
Ha pedig rosszul ítéltem volna meg a fiamat, csúszva jön vissza, félve, reménykedve, hogy senki sem fogja gyávaságát fölhánytorgatni.
<p>
Morganné felkiáltott.
<p>
- Bolondság!
- S újra munkájába merült.
Hitetlenségével próbálta ezt a felhõt eloszlatni.
Ó, százféle esztelenséget tört le már benne ezzel a kétkedéssel!
Jó néhány esztendeje már a józan ész nehéz gyalogságával törte le Robert vad gondolatait; egyszerûen csak bevetette csapatait, s legyõzte õt.
Férje pedig mindig fáradtan vonult vissza, s jó idõre révedõ mosolya mögé süllyedt.
Robert magánál és másoknál is hitt a bölcsesség gyõzelmében.
<p>
Robert erõs, barna kezével feltörte a talajt az egyik rózsabokor gyökerénél.
Az ujjaival emelte ki a fekete termõföldet, s gyengéden pergette vissza a helyére.
A bokor szürke törzsét idõnként ellágyuló szeretettel simogatta meg.
Mintha álomra hajtogatta volna össze a szirmokat: simogatta az ágakat, hogy meggyõzõdjön róla: biztonságban vannak-e.
<p>
Derült nap volt ez; a tél meghátrált egy lépéssel, s visszaadta foglyát - a gyenge, hideg napfényt - a világnak.
Az ifjú Henry is idejött, s a fal mellett megállt egy tölgynél, a lekopasztott, levele hullajtott fánál, mely lesoványodott a szelek dajkálásában.
<p>
- Gondolkoztál azon, amire kértelek? - szólt hozzá Robert csendesen.
<p>
Henry meglepõdött.
Nem tudta, hogy ez a férfi, aki a földön mintegy imádkozva térdepelt, észrevette õt, s hogy õ is azért jött, hogy észrevegyék.
<p>
- Igen, apám - felelte.
- Hogy is tehettem volna mást?
<p>
- S eltérítettek szándékodtól a gondolataid?
Itt maradsz?
<p>
- Nem, apám, nem maradok.
- Az édesapja szomorúsága elszomorította õt is.
Méltatlannak és kicsinek érezte magát ahhoz, hogy õ okozza ezt a szomorúságot, de az utazás vágya még mindig marta a szívét.
<p>
- Felsétálsz akkor a szirtre, hogy Merlinnel beszélj - könyörgött Robert -, jól figyelsz majd a szavaira?
<p>
- Tüstént felmegyek.
<p>
- Henry, délidõ múlt már, s hosszú az út.
Várd meg a holnapot.
<p>
- Holnap már indulnom kell, apám.
<p>
A vén Robert keze lassan hanyatlott le a földre, s ott pihent, félig nyitva, a rózsabokrok gyökerénél, a fekete termõtalajon.
<p>
3.
<p>
Az ifjú Henry gyorsan letért az országútról, egy széles csapáson kaptatott fölfelé, mely meredeken vezetett a Crag-csúcsig és aztán tovább, a zordon hegyeken túlra.
Innen alulról is látni lehetett a kanyarjait egészen addig, míg a nagy szakadékba vesztek.
Az ösvény legmagasabb csúcsán tanyázott Merlin; Merlin, akit a tanyasi fiúk kinevettek s meg is köveznék, amikor kiruccanásaira indul az ösvényen - ha történetesen ártalmatlannak tartanák.
De Merlint az apró legendák egész uszálya vette körül.
Úgy hitték, hogy Tylwyth Teg neki engedelmeskedvén, az õ parancsaival száguldozik zajtalan szárnycsapásokkal a levegõben.
A gyerekek bizonyos pettyes menyétekkel való kapcsolatairól suttogtak, amelyek aztán megbosszulnák õt, ha egyszer szüksége lenne rá.
Aztán meg vörös fülû kutyát tartott.
Szörnyû dolgok ezek, Merlin pedig nem olyan ember, hogy céltáblája lehetett volna oltalmazó, varázsigéket nem tudó gyerekek tréfájának.
<p>
Merlin nagyszerû költõ volt egykoron - mesélik az öregek -, s még nagyszerûbb is lehetett volna.
Bizonyságképpen eldalolják a Mezõk Sirámát vagy a Lándzsa-dalt.
Nem is egyszer nyerte el az eisteddfodi nagydíjat, s Elsõ Bárdnak is megválasztották volna, ha a Rhys-házból való jelölt nem lép fel ellene.
De aztán, anélkül hogy az okát tudnák (pedig Merlin fiatal ember volt), dalait a Crag-csúcs kõháza zárta el, és tartotta szigorú õrizetben, míg õ megöregedett, és egyre vénebb lett - s azok is, akik egykor a dalait énekelték, elfeledték, ha meg nem haltak.
<p>
A Crag-csúcson épült ház kerek volt, mint egy alacsony, szürke torony; ablakaiból a völgyre is, a hegyekre is lehetett látni.
Az a szóbeszéd járta, hogy évszázadokkal ezelõtt egy szorongatott óriás építette, s a szüzeit rejtegette itt.
Mások azt erõsítgették, hogy a hastingsi csata után Harald király menekült ide, hogy életét maradék fél szemével örök fürkészésben töltse a völgy és a hegyek fölött: jönnek-e vajon a normannok.
<p>
Merlin öreg volt nagyon.
A haja és hosszú egyenes szakálla, mely olyan nyájas volt, mint a tavaszi bárányfelhõ, megõszült.
Tiszta, messziröptû tekintete egy csillagokra figyelõ õsi druida paphoz tette hasonlatossá.
<p>
A kapaszkodó Henry körül összeszûkült az ösvény.
Belsõ partjának kõfala bárdként vágott az égboltra, s az út mentén a kezdetleges, elmosódott képek egy hajdani kegyetlen istenség sziklatemplomát idézték, ahol tán emberszabású majmok voltak a hivõk.
<p>
Alant még nõtt a fû, néhány bokor is s egy-két jókora göcsörtös fa, de fentebb már a sziklák magányában minden élõlény kihalt.
Amott távol a farmházak táplálkozó hangyákként bújtak egymáshoz, és úgy látszott, mintha a völgy magába roskadva zsugorodna össze.
<p>
Most egy hegy zárkózott az ösvény másik oldalához, s széles szakadékot tárt az ég felé.
Éles, metszõ szél zúgott alá, s végigsüvített a völgyön.
Még feljebb az elszórt sziklák - guggoló õrzõi az ösvénynek - nagyobbak, feketébbek, ijesztõbbek voltak.
<p>
Henry elgondolkozva baktatott.
Mit is tanácsolhatna, mit is adhatna neki a vén Merlin?
Valami fõzetet, ami cserzetté s edzetté teszi a bõrét a nyílvesszõk ellen?
Vagy bûverõt?
Verseket az ördög számtalan kis szolgája ellen?
Merlin beszélni fog vele, és õ figyel rá; s amit Berlin mond, kigyógyíthatja az ifjú Henryt sóvárgásából, s ittmarasztalhatja Cambriában mindörökre.
Ám ez mégsem lehetséges, mert vannak furcsa erõk, névtelen, különös szellemek, melyek kísértik s hívják a rejtelmes Óperencián túlról.
<p>
Nem rangra, címre vágyott.
El sem képzelte azt a valakit, aki õ lenne, ha sóvárgását követné; csak valami lobogás, ellenállhatatlan vágy perzselte, hogy nekivágjon a messziségnek az esthajnalcsillag nyomában.
<p>
Az út most megtört egy tömör szikla tetején, mely félkör alakú volt, mint egy süveg karimája; domborulatának csúcsán pedig Merlin alacsony, kerek háza emelkedett, szabálytalan, durva sziklákból összeróva, kúpos teteje akár egy gyertyakoppantó.
<p>
Az öregember az ajtóig jött elébe, mielõtt kopogtathatott volna.
<p>
- Henry Morgan vagyok, uram, s el akarok innen menni, az Indiákra.
<p>
- Valóban, te vagy az?
Betérsz hozzám, s beszélgetünk errõl.
- Tiszta és mély volt a hangja, andalító, mint a tavaszi kertben zümmögõ friss szellõé.
A dal zenéje zsongott benne, a szerszámmal munkálkodó ember csendes daláé; és felhangként, alig hallhatóan - vagy tán csak így képzelnénk - a gyengéden pendített hárfahúr elhaló trillája is.
<p>
Az egyszerû szobát vastag, fekete burkolat borította s körös-körül falakra aggatott hárfák és dárdahegyek: kicsiny walesi hárfák és a britek nagy bronzlándzsái, a csiszolatlan kõnek fordítva.
Alattuk a sokszemû ablakok, ahonnan három völgyre és a hegyek hatalmas családjára láthatni; s még lejjebb egyetlen pad húzódott a fal mentén, körbe a szobában.
A középen asztal, telis-tele ütött-kopott könyvekkel, mellettük egy vasfekete, görög, három lábon álló sárgaréz szénserpenyõ.
<p>
A megtermett kutya rámordult Henryre, amikor belépett, s a fiú félve húzódott vissza, mert hisz van-e rettenetesebb látvány - a kénköves pokolban is - egy vörös fülû kutyánál?
<p>
- Tehát az Indiákra mész.
Ülj ide, fiú.
Látod!
Innen most odalátsz az otthoni völgyre, mert Avalon nem ereszt köréje ködöt.
- Hangjára a hárfák megremegtek, s gyenge visszhanggal zümmögtek vissza rá.
<p>
- Atyám parancsolt rám, hogy jöjjek ide, mondjam el útitervemet, s hallgassak szavadra.
Atyám azt hiszi, hogy a te szavad itthon tarthat engem.
<p>
- Nekivágni az Indiáknak - ismételte Merlin.
- Mielõtt elmész, miért nem látogatsz el Elisabethhez, s miért nem teszel neki nagy ígéreteket, hogy megdobogtasd a szívét, s elállítsd a lélegzetét; hadd gondoljon arra: elmentél, de csodálatos holmikat hozol majd neki, ha visszajössz.
<p>
Henry mélyen elpirult.
<p>
- Ki mesélte neked, hogy csak rá is néztem arra a kis patkányra? - kiáltott fel.
- Ki meri azt mondani, hogy törõdöm vele?
<p>
- Ó, a szél csacsogott valamit - mondta Merlin -, aztán meg a beszédes arcod s a pirulásod is elárulta.
Azt hiszem Elisabethtel kéne beszélned és nem velem.
Apádnak ezt jobban kéne tudnia.
- Elhallgatott.
Amikor újra beszélni kezdett, szomorú õszinteség csengett a hangjában.
<p>
- Elhagyod hát az apádat, fiú, s õ bizony ott marad a völgyben, olyan emberek közt, akik egészen mások, mint õ.
Igen, azt hiszem, el kell menned.
Az ifjak tervei mindig végzetesek és változtathatatlanok.
Mit is mondhatnék neked én, Henry fiam, hogy itt marasztaljalak?
Apád olyan feladatot ró reám, amit nehezen tudnék teljesíteni.
<p>
- Egy karcsú, spanyol hajón kóboroltam el én, van úgy ezer esztendeje is - vagy tán még többnek kell lennie, de lehet, hogy sohasem is indultam el, csak álmodtam róla.
Végül elértünk mi is a zöldellõ Indiákra.
Szép volt ott, de milyen egyhangú.
Minden évszak csupa örökzöld egyhangúság.
Ha odakészülsz, elbúcsúzhatsz az esztendõk forgásától: és le kell mondanod a végsõ rettegés gyötrelmérõl, amikor eljõ a mélységes tél, sejtetve, hogy a föld hûtlenül elhagyta a napot, a kihalt ûrben kering tovább, s mintha soha többé nem jönne már tavasz.
S elveszted azt a vad, izgatottan feszengõ gyönyört is, amikor a nap újra felénk fordul, a meleg hullámai elöntenek, s szinte fojtogat az öröm és a megkönnyebbülés.
Ott nincsen változás, egy szemernyi se.
Múlt és jövõ riasztó örök jelenben olvadnak össze.
<p>
- De itt sincs változás - vetette közbe Henry.
- Minden esztendõ csak új aratást hoz és új borjakat, amiket megint csak ugyanúgy nyalogat az anyjuk; esztendõ esztendõ után csak ledöfött disznókat és új füstölt sonkákat hoz.
Persze, a tavasz megjön, de akkor se történik semmi.
<p>
- Így igaz, te vak fiú.
De úgy látom, két különbözõ dologról beszélünk mi ketten.
- Merlin kitekintett az ablakon a hegyekre és a völgyekre, s a szemében e föld hatalmas szeretete ragyogott.
De amikor visszafordult a fiúhoz, arcát kín felhõzte.
Hanglejtése olyan volt, mintha énekelne.
<p>
- Vitázom veled a drága Cambriáért, ahol az idõ hegyként feltornyosul, gyomrában õsi napok porladnak - kiáltott fel szenvedélyesen.
- Nem szereted már a vad Cambriát, hogy itt akarod hagyni?!
Pedig õsapáink ezrei vérükkel öntözték ezt a földet, hogy Cambria örökké álljon.
Elfeledted volna, hogy a trójaiak fajából származol?
Ah, de hisz õk is vándorútra keltek, amikor Pergamos elesett.
<p>
- Szeretem én is Cambriát, uram - válaszolta Henry -, de az álmom a tengerentúlra von, amit nem ismerek.
Cambriát ismerem.
<p>
- De fiam, itt élt a hatalmas Arthur, aki Rómára is kitûzte lobogóját, és onnan hajózott el a drága Avalonba halhatatlanul, s vajon Avalon nem a mi partjaink közelében terül el, valahol az elsüllyedt városok fölött?
S nem szóltak még hozzád õk, a jó, vitéz, harcos, legyõzhetetlen férfiak: Llew, Llaw, Giffes és Belerius és Arthur és Cadwallo és Brute?
Felhõ alakjában kísértenek a mezõkön, ránk vigyáznak a szirtek csúcsain.
Indiában nincsenek kísértetek és nincs Tylwyth Teg.
Millió rejtelem húzódik meg e vad, fekete hegyek között.
Nyomára jöttél-e már Arthur trónjának, ismered-e a körberakott kövek jelentését?
Hallottad-e már a hangokat, melyek gyõzelmet hirdetnek az éjszakában, és a lelket kísértõ szellemeket, ahogy rikoltó kürtjeleikkel és kék kopóik csapatával törnek be a falvakba vihar idején?
<p>
- Hallottam õket - mondta borzongva Henry.
Ijedten pillantott le a földön szunyókáló kutyára, és csendesebben folytatta.
- A lelkész azt mondja, hogy ez mind csupa hazugság.
Azt mondja, hogy a Vörös Könyv csak a tûz elõtt guggoló gyerekek kezébe való, s nagy szégyen az, ha férfiak vagy nagy fiúk hisznek benne.
A paplakban meg azt tanította nekünk, hogy ezek a mesék hazugok is meg pogányok is.
Arthur csak szánalmas törzsfõnök volt, és Merlin, akinek a nevét viseled, Geoffrey of Monmouth õrült agyréme.
Még a Tylwyth Tegrõl is fitymálón beszélt meg a kísértetjárásról is, sõt errõl a te roppantul nagyszerû kutyádról is.
<p>
- Ó, a bolond - mondta utálkozva Merlin.
- Bolond, aki beletapos ezekbe a dolgokba, s mit ad helyébe?
Egy olyan mesét, amit tizenkét, jó néhány dologban elég lompos hitû összeesküvõ gyártott a világnak.
Miért is mész el, fiú?
Nem veszed észre, hogy Cambria ellenségei nem karddal verekszenek többé, hanem apró fullánkos nyelvükkel?
- A hárfák felzengtek a kérdéstõl, hangjuk lassan halt el, s csönd költözött a kerek házba.
<p>
Henry felvont szemöldökkel bámulta a padlót.
Végül így válaszolt: 
- Zavart vagyok most, Merlin, s nem hiszem, hogy beszélni tudnék errõl.
De visszajövök.
Biztosan visszajövök, ha elhamvad bennem a lángolás.
De nem látod, hogy mennem kell, hisz úgy érzem, kettébe hasítottak engem, s csak félig élek itt már?
Másik felem a tengerentúlról hív és hívogat, hogy jöjjek, s legyek újra egész.
Ha egész ember lettem megint, visszajövök, mert szeretem Cambriát.
<p>
Merlin kíváncsian vizsgálta a fiú arcát.
Szomorúan nézett fel a hárfáira.
<p>
- Azt hiszem értelek - sóhajtotta.
- Kisfiú vagy még.
Letépnéd a holdat az égrõl, hogy aranykelyhébõl igyál; és ezért, azt hiszem, nagy ember leszel.
De csak akkor, ha megmaradsz kisgyereknek.
A világ minden nagyja kisgyerek maradt, aki megkívánta a holdat; szaladt, rohant utána, s néha csak egy szentjánosbogarat fogott.
Mert milyen is az ember érett ésszel?
Az érett ész megsúgja, hogy a hold nem lehet a tiéd, s még akkor se kívánnád, ha lehetséges volna, így hát sohasem fogsz jánosbogarat.
<p>
- S te sohase akartad a holdat? - kérdezte Henry, s hangját letompította a szoba csendje.
<p>
- Akartam, mindenekfelett akartam.
Ki is nyújtottam érte a karomat, de akkor - felnõttem és kudarcot vallottam.
Tehetség azonban a balsikerhez is kell.
Ez a nép tudja, hogy elbukott, ezért szomorú és barátságos és nemes.
S az egész világ mellette áll.
A megértés hídja köti össze az embereket.
De az, aki markában fogja a szentjánosbogárkát, melyet a hold felé nyúltában fogott, az kétszeresen egyedül van.
Hogy voltaképp elbukott, csak õ tudja, csak õ ismeri saját gyengeségét, félelmét, megtorpanásait.
<p>
- Te fölérsz a nagysághoz, és jöhet idõ, hogy elhagyatott leszel nagyságodban, s körötted egyetlen barát se, csak azok, akik tisztelettel, félelemmel, alázattal vesznek körül.
Sajnállak téged, fiú, a tiszta, egyenes tekintetedért, amely oly sóvárgón tekint fölfelé.
Sajnállak és - egek ura! hogy irigyellek én!
<p>
A hegyek redõi közé bíborködöt hintve lopózott be az alkonyat.
A napot egy éles csúcs sebezte föl, vére lecsorgott a völgyekre.
A szirtek árnyai mint cserkészõ szürke macskák imbolyogtak a réteken.
<p>
Merlin hangjában csendes nevetés bujkált.
<p>
- Ügyet se vess a szavaimra - mondta -, mert én sem érzem õket elég erõsnek.
Az álmokat még csak megsejthetjük azzal a képességünkkel, melyet megérzésnek nevezhetnénk - de miképp is lehetne a világosság mélyére tekinteni?
<p>
Az éjszaka gyorsan közeledett.
Henry felugrott.
<p>
- Most már sietnem kell!
Egészen besötétedett.
<p>
- Igen, indulnod kell, de ne vedd a szívedre, amit mondtam.
Igaz, megpróbáltam hatni rád a szavaimmal.
Az öreg embereknek szükségük van valami csendes hódolatra, ha nem bíznak már a saját szavaikban.
Ezért ne felejtsd el, hogy Merlin egyszer szólt hozzád.
S ha walesi emberrel találkozol valahol, aki az én hajdan szerzett dalaimat énekli, mondd el neki, hogy ismertél.
Mondd meg, hogy megszentelt lény vagyok, kék szárnyakkal.
Nem akarom, Henry, hogy elfelejtsenek.
Egy öregember számára a feledés homálya irtózatosabb a halálnál is.
<p>
- Most már igazán indulnom kell - mondta Henry -, valóban besötétedett.
Köszönöm uram, hogy megtanítottál ezekre, de értsd meg, el kell hajóznom az Indiákra.
<p>
Merlin halkan nevetett.
<p>
- Persze hogy kell, Henry.
S nagy szentjánosbogarat is kell fognod, ugye?
Hát akkor: Isten áldjon, fiam!
<p>
Henry még egyszer visszafordult, mielõtt a ház fekete körvonalaival elmerült volna a sziklatetõ orma mögött.
Az ablakokból fény se pislákolt; a vén Merlin csak ült lantjai közt, s ezek a lantok csúfondárosan visszhangoztak szavaira.
<p>
A fiú szapora léptekkel haladt lefelé az ösvényen.
Alatta fekete tó terült el; a tanyák lámpásai: a mélyén tükrözõdõ csillagok.
Elállt a szél, s a hegyekre súlyos csend borult.
Szomorú, néma szellemek lebegtek kísértõn mindenfelé.
Henry óvatosan lépkedett, szemét merõen a halvány kékben csillogó ösvényre szegezte.
<p>
4.
<p>
Henry, amint a sötét ösvényen bandukolt, Merlin elsõ mondatait forgatta a fejében.
Találkozzon-e Elisabethtel, mielõtt hajóra száll?
Nem szerette õt, s néha már-már gyûlöletet érzett a lány iránt: ezt dajkálta, melengette, hogy tán a viszontlátás ellenállhatatlan vágya nõ ki belõle.
<p>
Titokzatos lény volt ez az Elisabeth.
Minden lány és minden asszony rejt magában valamit, amirõl szót sem ejtenek soha.
Az anyja is szörnyû titkokat õrzött, néha minden ok nélkül sírva fakadt.
Az asszonyok - szemmel látható életükkel párhuzamosan - egy másik, belsõ életet is élnek, s e kettõ nem is metszi egymást.
<p>
Esztendõvel ezelõtt Elisabeth csinos csitri volt, együtt vihogott a többi lányokkal, ugrándozott velük, és meghúzogatta Henry haját, ha náluk járt.
Aztán hirtelen megváltozott.
Hogy pontosan miben, arról Henry nem tudott volna számot adni, csak úgy érezte, hogy a lány csendben és titokban sok mindent megért.
Ez visszariasztotta Henryt, ez a bölcsesség, ami csak úgy hirtelen jutott Elisabethnek.
<p>
Aztán ott a teste is - különös mód más volt, mint a fiúé, és mint mondják, furcsa gyönyörök és praktikák forrása.
S ezt a virágzó testet is titokban tartotta.
Egykor még együtt jártak úszni a folyóra; akkor a lány ügyet sem vetett rá, de most gondosan takargatta magát a fiú elõtt, s mintha ijesztette volna a gondolat, hogy az esetleg megpillant valamit.
Ezek a furcsa változások megriasztották, megzavarták Henryt.
<p>
Néha álmában is megjelent elõtte a lány, s olyankor reszketve ébredt, hátha Elisabeth is megsejt valamit az õ álmairól.
S olykor éjszakánként egy különös, Elisabeth és az õ anyja alakjából egybevegyült árny látogatta meg.
Ilyen álmok után, nappal önmagától is és a lánytól is undorodott.
Fajtalan szörnyetegnek képzelte magát, Elisabethet pedig testet öltött parázna démonnak.
Ezekrõl a dolgokról senkinek sem beszélhet.
Az emberek csak legyintenének.
<p>
Aztán arra gondolt, hogy örömmel látná még egyszer õt, mielõtt elindul.
Ebben az évben valami rejtelmes erõ áradt Elisabethbõl.
Vonzó és ugyanakkor taszító erõ, melyben Henry vágya úgy ingadozott, mint a szélfútta nád.
Más fiúk egyszerûen odamennének hozzá éjszaka, s megcsókolnák, ha már eleget hetvenkedtek elõtte útiterveikkel; de igaz, hogy más fiúk nem álmodoznak mint õ, és nem gondolnak rá úgy, ahogy õ szokott, mint valami undorító lényre.
Benne is kétségkívül volt valami egy szörnyetegbõl: vágy és undor között nem tudott különbséget tenni.
Különben pedig oly könnyen zavarba ejtette a lány.
<p>
Nem.
Akárhogy is, de nem megy el hozzá!
Honnan szedte Merlin - honnan sejthetné bárki, hogy õ akárcsak ügyet is vetne ilyen lányra.
Nem érdemes vele törõdni!
<p>
Lépéseket hallott maga mögött az ösvényen, nagy csosszanásokat a csendes éjszakában, és hirtelen egy fürge, vékony alak toppant melléje.
<p>
- Williamhoz van szerencsém? - kérdezte udvariasan Henry, hogy az útkaparó megállt az ösvényen, s csákányát egyik válláról a másikra vetette.
<p>
- William hát, személyesen.
De te mit keresel ezen a csapáson, alkonyat után?
<p>
- Merlinnél jártam, hogy meghallgassam, mit mond.
<p>
- Vigye el õt az ördög!
Mást se csinál, csak fecseg.
Valaha dalokat költött, szép és édes dalokat, ha emlékeznék rájuk, el is énekelném neked õket.
De most már csak ott kotlik a szirttetõn, mint egy vén, szárnyavesztett sólyom.
Nemrég arra jártam s meg is mondtam neki.
Úgy igaz, ahogy itt állok.
Nem vagyok az az ember, aki lakatot tesz a nyelvére.
<p>
- Mi lett a dalaiddal? - mondtam neki épp így, ahogy most.
- Mért hagytad abba?
"Mert felnõttem - felelte õ -, s a férfiakban már nem zsong a dal.
Csak a gyermekek dalolnak, a gyermekek és az eszelõsök."
- Vigye el õt az ördög!
Õ is eszelõs, ez a véleményem róla.
S neked mit prédikált a vén õszszakáll?
<p>
- Tudod, én az Indiákra készülök...
<p>
- Indiákra!
Ejha!
Úgy ám!
Én is voltam egyszer Londonban.
De Londonban az emberek tolvajok, csupa piszkos tolvaj mind.
Volt ott egy fickó, a kezében tábla, rajta kis vékony pálcikák.
"Próbáld ki a szerencsédet, barátocskám - mondta nekem.
- Melyik pálcika alján van a fekete jel?"
- Azon a' - vágtam én rá, és úgy is volt.
De a következõ pálcikánál...
Ugyan mit!
Ez is csak tolvaj volt.
Mind tolvajok ezek.
Londonban olyan emberek élnek, akik nem csinálnak semmit, csak összevissza kocsikáznak a hintójukon, egyik utcából ki, a másikba be, s köszöngetnek egymásnak.
A derék szegény emberek pedig kiizzadják az életüket a földeken meg a bányákban, hogy azok ott köszöngethessenek egymásnak.
Mi keresnivalóm van nekem vagy neked azokon a pompás és szép helyeken, amiket elleptek ezek a rablók?
S tudod-e mennyi pénzt lopnak ki a zsebedbõl egy tojásért Londonban?
<p>
- Most már aztán neki kell vágnom az útnak - mondotta Henry -, haza kell érnem.
<p>
- India!
- Az útkaparó vágyódva sóhajtott fel, és kiköpött az útra.
- Ah, úgy bizony, esküszöm, hogy csupa tolvaj él ott.
<p>
Koromsötét éjszaka volt, mire Henry a szegényes viskóhoz ért, ahol Elisabeth lakott.
Tüzet a kunyhó közepén gyújtottak, ezt tudta Henry, s a szállongó füst a nádtetõ hasadékain keresett utat a szabadba.
Nem volt deszkapadlójuk, csak a döngölt földre szórtak le száraz kákát, és ha a család aludni tért, kecskebõrbe burkolóztak, s kör alakban feküdtek, lábukkal a tûz felé.
Az ablakon se üveg, se függöny.
Henry jól láthatta az öreg, fekete szemöldökû Twymet és vékony, ideges feleségét, ahogy benn szöszmötölnek.
Arra várt, hogy Elisabeth is az ablak elé kerüljön, s amikor ez végre megtörtént, éles madárfüttyöt hallatott.
A lány megállt és kinézett, de Henry csendesen lapult a sötétben.
Akkor Elisabeth kinyitotta az ajtót, s a fény belülrõl megvilágította alakját.
A tûz ott lobogott mögötte, és Henry a ruhán keresztül is láthatta testének fekete körvonalát, lába finom hajlatát s a csípõk domborulatát.
Vad szégyen fogta el a lány miatt meg maga miatt is, és esztelenül és oktalanul belerohant az éjszakába.
Zihálva, már-már zokogva kapkodott levegõ után.
<p>
5.
<p>
Robert apó reménykedve nézett föl, amikor a fiú a szobába lépett, de aztán kihunyt benne a remény, s gyorsan a tûzhöz fordult.
Morganné azonban felugrott a helyérõl, s haragosan lépett oda Henryhez.
<p>
- Micsoda ostobaság ez, hogy Indiába mész! - kiáltott rá.
<p>
- De anyám, el kell mennem, igazán muszáj, apa is tudja.
Hát nem hallod, hogyan hív engem India?
<p>
- Semmit se hallok!
Csak ezt a zagyva ostobaságot!
Kisfiú vagy még, akit hazulról sem szabad egyedül elengedni.
De különben apád is azt tartja, hogy nem mehetsz.
<p>
A fiú erõs állkapcsa sziklakeménnyé merevedett, arcán átütöttek az izmok.
Vak düh lobbant szemében.
<p>
- Akkor hát anyám, ha nem értesz meg, azt mondom, hogy holnap elmegyek - hiába is erõsködtök.
<p>
A sértett büszkeség elõször hitetlenkedést csalt Morganné arcára, de aztán ez is lehervadt róla, s csak a kín látszott rajta, összecsuklott a váratlan támadástól.
Henry, szavai hatását látva, gyorsan odalépett hozzá.
<p>
- Sajnálom, anyám, igazán sajnálom.
De miért nem engedsz el te is engem, ahogy apám.
Nem akarok bánatot okozni neked, de el kell mennem.
Nem értesz meg?
- Karjával átölelte anyját, de az nem nézett rá, szeme üresen meredt elõre.
<p>
Anya olyan biztos volt benne, hogy neki van igaza.
Egész életében pörölt, veszekedett, zsémbelt a családjával, s a többiek úgy vették ezt a házi zsarnokságot, mint szeretetének jelét.
De most egyikük s épp a gyermek azt a hangot használta vele, melyen a nap minden órájában õ beszélt, és ez olyan sebet ütött, ami sohasem gyógyul be egészen.
<p>
- Beszéltél Merlinnel?
Mit mondott? - kérdezte Robert a tûz mellõl.
<p>
Henrynek hirtelen Elisabeth jutott az eszébe.
<p>
- Olyan dolgokról beszélt, amikben nem hiszek - felelte.
<p>
- Persze, de meg kellett próbálni - mormolta Robert.
- Anyádat azonban csúnyán megsértetted - folytatta -, sohasem láttam még õt ilyen... csendesnek.
- Ekkor Robert kiegyenesedett, s a hangja határozottan csengett.
<p>
- Öt fontot adok neked fiam.
Elég kevés, talán adhatnék valamivel többet is, de annyit nem, hogy sokat segítene.
S itt egy levél: a bátyám, Sir Edward figyelmébe ajánl, õ még a király lefejezése elõtt vándorolt el, s ki tudja mi okból - talán mert csendben maradt -, az öreg Cromwell a helyén hagyta.
Ha Jamaicába érkezel, s õ ott van még, átadhatod néki ezt a levelet.
De hát hideg, furcsa ember õ; aki csak a gazdag rokonaival büszkélkedik, és a kis, szegény rokon esetleg felbosszantja, így hát nem is tudom, származik-e valami jó ebbõl a levélbõl.
Nem is szeret meg téged soha, amíg valami meglepõt találsz egy olyan emberen, aki ugyan megszólalásig hasonlít hozzám, de peckesen jár, karddal az oldalán és tollakkal a süvegén.
Én kinevettem egyszer, s többé nem ismert meg.
De õrizd meg a levelet, talán másoknál segít, ha a nagybátyádnál nem is.
<p>
A féleségére nézett; Morganné összetörve ült a félhomályban.
<p>
- Ma nem eszünk levest, anya?
<p>
Jelét sem adta, hogy hallja-e Robertet, ezért maga Robert öntött a fazékból, és tálalta fel az ételt.
<p>
Kegyetlen dolog elveszteni egy fiút, akiért mindeddig éltél.
Valahogy úgy képzelte, hogy örökké mellette marad; kisfiúként a szoknyája mellett.
Megpróbált az eljövendõ napokra gondolni, mikor Henry nem lesz itt.
De ez a gondolat gyorsan elmosódott ösztövér képzelete üres lapján.
Megpróbálta hálátlannak lefesteni a fiút, hogy így itthagyja õt; visszaidézte a kemény csapást, amit rámért, de a képzelete felmondta a szolgálatot.
Henry az õ kisfia volt, és nyilvánvalóan nem aljas vagy hûtlen.
S aztán valahogy ez a sok beszéd és kín is eloszlik a levegõben, s Henry mégis itt lesz mellette, kedvesen lábatlankodva.
<p>
Az esze csak valóságos dolgokra vágott, s a képzelete mindig a jelenvalóságok felületével foglalkozott.
De most becézgetve idézte fel kicsiny, kapálózó, beszélni tanuló csecsemõjét.
S nem is vette észre, hogy így elmerengett; milyen mélyen merült el az ezüstös múlt fényében.
<p>
A kicsit hosszú, fehér ruhában keresztelték.
A keresztvíz egyetlen nagy cseppben gyûlt össze, s lecseppent a csecsemõ pici orrocskájáról, és õ, a rendesség megszállottja letörölte róla a zsebkendõjével, s aztán azon tûnõdött, hogy nem kellene-e még egyszer megkeresztelni.
A fiatal lelkész izzadva, fulladozva keresgélte az ima szavait.
Csak nemrég került a parókiára, s különben is helybeli fiú volt.
Nagyon is fiatal ahhoz - gondolta Morganné -, hogy egy ilyen fontos dolgot rábízhassanak.
Talán semmit sem ér, amit csinál.
Rossz sorrendben mormolhatja a szavakat vagy valami efféle.
S aztán Robert megint rosszul csukta be a kabátját.
Sohasem tudta a megfelelõ gombot a megfelelõ lyukba gombolni, hogy rendesen nézzen ki.
Így féloldalra mindig púposnak látszott.
Oda kellene mennie Roberthoz, és figyelmeztetni a kabátjára, mielõtt a templomban az emberek észreveszik.
Az efféle apró dolgokból csak szóbeszéd kerekedik.
De hogy bízhatná ezt a kis bébit a fiatal lelkészre, amíg elmegy; hátha elejti.
<p>
Befejezték a vacsorát, és a vén Gwenliana felkelt az asztaltól, hogy a helyére üljön a tûznél.
Csendben visszasüllyedt a barátságos jövõ képei közé.
<p>
- Mikor akarsz indulni reggel? - kérdezte Robert.
<p>
Henry közömbös hangon próbált válaszolni.
<p>
- Gondolom, hét óra tájt, apám.
<p>
Az agg anyóka felriadt kalandozásából, metszõn tekintett rá.
<p>
- Ugyan, hová megy Henry? - kérdezte.
<p>
- Hát nem tudod?
Henry itthagy minket reggel.
Indiába utazik.
<p>
- S vissza se jön? - kérdezte ijedten.
- De hát akkor meg kell mutatnom néki a jövõjét!
Úgy van, azt kell tennem, elébetárom, mint egy nyitott könyv fehér lapját - kiáltott fel jólesõ izgalommal.
- Beszélnem kell neki a jövõjérõl, a jövendõ dolgairól.
Hadd lássalak csak, fiam!
<p>
Henry odalépett hozzá, s a lábaihoz ült, amint beszélni kezdett.
Az õsi cumric nyelvnek különös zenéje van.
Olyan ez a nyelv, mintha jövendõmondásra találták volna ki.
<p>
- Persze, ha korábban tudtam volna róla, elõkerítettem volna egy frissen leölt bárány kulcscsontját.
Ez a megszokott módja, s többet tudni meg belõle, mintha levegõbõl jósol az ember.
S én megöregedtem, berozsdásodtam, megbénultam, nem tudok már kimenni többé az országútra, ahol a szellemek bolyonganak.
Nem jutsz semmire, ha nem tudsz magad is elcsatangolni a bolygó holtak között, s ott kitudni a gondolatokat.
De azért pontosan megmondom az életedet, kis unokám, s csodásabb jövõt jósolok neked, mint amit valaha is bárkinek.
<p>
Hátradõlt a székében, és lehunyta szemét, de ha valaki közelrõl nézi, láthatta volna a szemhéjak alatt csillogásukat, ahogy a fiú határozott arcát fürkészte.
Hosszú ideig tartott, amíg önkívületbe ringatta magát, és úgy tûnt, mintha vén emlékeibõl kifésülné a múlt gubancos szálait, hogy nyílt, napfényes jövõt jósolhasson.
De azért mindvégig azon a mély, érdes és éneklõ hangon beszélt, melyet rettentõ dolgok elmondására tartogatott.
<p>
- Ez a legenda Abred korából származik, mikor a föld és a tengerek csatáztak, és roppant összecsapásukból egy kicsiny küszködõ élet született: maga a sugárzó tisztaság, aki hosszú utat tett meg, míg eljutott egészen fel Gwynfydig.
Erre az elsõ, gyámoltalan testre már ráíratott a világ története és a világ pályája az ûrben.
És te - aki után oly gyakran kapott Annwn karmos mancsa, hogy eltapossa benned azt a csipetnyi életet, amit magadban hordasz, te mégis olyan utat jártál, hogy elkerülted csapdáit.
Ezer évszázada születtél, amikor a föld és a tengerek vívtak nemzedékedért, s ezernyi parányt hordasz a csipetnyi életnek, mely néked adatott, mert csak így tudod megóvni azt Annwntól, a káosztól.
<p>
Mindig így kezdte a jövendölést.
Egy öreg, vándor bárd tanította rá, akire szintén bárdról bárdra szállt, egész a fehér druidáktól.
Gwenliana elhallgatott, hogy szavai megtalálhassák útjukat a fiú elméjébe.
Aztán így folytatta: 
- S ez most jelen vándorlásaid története lesz.
Az egyház ragyogó nagyja leszel, s az Isten igéjét tanítod majd - de rejtõzõ szemével észrevette a fiú arcán a csalódottságot, és felkiáltott: 
- Várj csak egy pillanatra!
Nagyon elõreszaladtam.
Lesz még itt harc és vérontás, s a kard lesz az elsõ menyasszonyod.
- Henry arca felderült az örömtõl.
- Ha elsuttogják a neved: harsogó parancs lesz az a világ harcosainak.
Megsarcolod a hitetlenek városait, és zsákmányt szerzesz tõlük.
A rettegés vijjogó vércseként csap le elõtted az emberek pajzsa felett - Gwenliana tudta, hogy sikerült a jóslat.
De most még dicsõségesebb dolgokra tért rá.
<p>
- A szigeteket s a szárazföldeket te kormányozod majd, jogot, békét hozol nekik, s utad végén, ha már dicsõség és tisztelet övez, egy tisztalelkû lányka keze a tiéd, fõrangú lányé, ki jó családból származik és gazdag - fejezte be.
Kinyitotta a szemét, s helyeslést várva nézett körül.
<p>
- Jobban ment volna egy bárány kulcscsontjából - mormogta panaszosan -, vagy ha elkószálhattam volna az országúton egyszer-kétszer; de a hajlott kor megfoszt az apró örömöktõl, s csak hideg, csendes várakozás marad az emberben.
<p>
- Ugyan, anyám, sikerült jóslat volt - nyugtatta Robert -, jobb, mint amit valaha hallottam tõled.
Léleklátó erõdnek csúcsára jutottál el, úgy hiszem.
S eloszlattad a rettegésemet, megerõsítettél abban, hogy Henrynek mennie kell.
Most már büszke vagyok rá, mi lesz az én fiamból.
Csak azt szeretném, ha nem kellene embert ölnie.
<p>
- Akkor hát rendben van, ha úgy gondolod, hogy jó volt - örült Gwenliana.
- Úgy érzem én is, kedvezett nekem az idõ, és ma éjszaka tisztán látott a szemem.
De azért egy báránycsontból jobb lett volna.
- Elégedetten hunyta be a szemét, és elbóbiskolt.
<p>
Robert apó egész éjszaka nyugtalanul hánykolódott az ágyában, felesége mozdulatlanul feküdt mellette.
Végül, amikor a sötétség ezüstszínre váltott az ablak mögött, Morganné csendesen felkelt.
<p>
- Micsoda?
Anya, te nem alszol?
S hová mész?
<p>
- Henryhez megyek.
Beszélnem kell vele.
Talán hallgatni fog rám.
- Csak egy percig volt távol, aztán visszatért, és fejét Robert karjára hajtotta.
<p>
- Henry elment - mondta, és a teste mintha megmerevedett volna.
<p>
- Elment?
Hogy tehette ezt?
Ez az elsõ gyávasága, anya.
Megijedt az istenhozzádtól.
De ezt a félelmét nem bánom, mert a szomorúságát bizonyítja.
Nem tudta volna elviselni, ha szavakba foglalva hallja érzelmeit...
Ugyan, mama!
- Ez a csend, ez a hidegség felzaklatta Robertet.
- Visszajön hozzánk, anya, nemsokára.
Talán mire a tavaszi fû kisarjad.
Biztosan visszajön hozzánk.
Esküszöm.
Nem hiszel ebben?
Csak egy hétre ment el, csak néhány napra.
Ó, higgyél nekem!
Az idõ elszállt felettünk, s még mindig úgy vagyunk egymással, ahogy voltunk, drágám, csak tán közelebb ahhoz, ami elmúlt.
És gazdagabbak a múltunk képeivel, s az apró tárgyakkal, amikkel õ játszott valaha.
S ezek nem hagyhatnak minket itt, amíg csak élünk.
<p>
Az asszony nem sírt, meg sem moccant, s még lélegzeni sem látszott.
<p>
- Ó, kedvesem, Elisabeth, mondd, hogy hiszed: visszatér hozzánk, nemsokára visszatér - kiáltotta izgatottan.
- De ne feküdj itt csendesen és csüggedten.
Itt lesz újra, ha tavasz köszönt ránk.
Hinned kell ebben drágám, én kedvesem.
<p>
S a mellette pihenõ mozdulatlan arcot lágyan simította meg nagy és gyengéd ujjaival.
<p>
6.
<p>
Hajnali derengésben surrant ki a házból, s fürgén vágott neki a cardiffi országútnak.
Fagyos rettenet szorította össze a szívét, s elcsodálkozott: miért is akar õ elmenni egyáltalán?
A félelem súgta meg neki, hogy ha kivárja az istenhozzádot, nem képes elhagyni azt a kõházat, még India kedvéért sem.
<p>
Az ég alja már szürkült, mikor elhaladt a legelõk mellett, ahol egykor rakoncátlanul futkározott, s a kõbánya mellett, melynek barlangjában rablópandúrt játszott a barátaival - s mindig õt választották közfelkiáltással Wild Wagnek vagy Twym Shone Cattynek.
<p>
A hegyeket mintha kartonból vágták volna ki, hegyesen meredtek elõtte, vonulataikat ezüstös derengés szegélyezte.
Enyhe hajnali szellõ futott végig a lejtõkön, friss és édes illatú; a nedves föld s lomb szagát hozta magával.
A lovak nyihogtak, nyerítettek feléje, ahogy elhaladt mellettük, aztán közelebb léptettek hozzá, s gyengéden nyomták arcához puha orrukat.
A félhomályban, az éjszaka elkésett bogarait csippentgetõ madarak csapata izgatott csiviteléssel rebbent fel közeledtére.
<p>
Napkeltére újabb mérföldeket hagyott maga mögött.
S ahogy a sárga gömb kibukkant a csúcsok mögül, s megfestette a hegyek rongyos felhõit, Henry vastag fátylat borított a múltjára.
A kínt és a magányt, mely vele bandukolt a sötétben ellökte és hátrahagyta.
Cardiffhoz közeledett.
Új vidékre ért, amelyet sohse látott még, és a pompás és ragyogó reggeli horizont alján mintha India zöld koronái csillantak volna meg.
<p>
Ismeretlen nevû falvakon vitt át az útja, durva kunyhók kicsiny raja közt, s az emberek úgy néztek rá mint egy idegenre.
Henry nagyon élvezte ezt.
Õ is mindig megbámulta az idegeneket, végzetüket álmodta maga elé, s a kéjes titkokat, melyek útnak indították õket.
Ez a név: "Idegen", roppant célokra törõ, jelentõs személyekké növesztette õket.
És most õ volt az "Idegen", akivel az emberek foglalkoznak, s biztos tisztelettel bámulják meg.
Szerette volna kikiáltani: "Én útban vagyok az Indiák felé!" - hadd nyíljanak csak tágra az ostoba szemek, s tiszteljék õt még jobban.
Gyermeteg, gerinctelen lények - vélte róluk.
Álmodozás nélküli fajta, meg sem próbálják elhagyni nyomorult, koszos viskójukat.
<p>
A táj megváltozott körülötte.
A hegyek közül a lágyan ringó, sík mezõk széles, határtalan vidékére érkezett.
Nagy vakondtúrások kerültek elébe, olyanok, akár a roppant hörcsögodúk, s belõlük piszkos, fekete emberek lábaltak elõ, szeneszsákokkal a hátukon.
A bányászok egy telken felhalmozott kupac tetejére ürítették zsákjukat, aztán visszabújtak a vakondtúrásokba.
Henry megfigyelte, milyen görnyedten ballagnak vissza, mintha még mindig a földre húzná õket a teli zsák.
<p>
Elrepült a délelõtt, a hosszú, tiszta délután is, s õ még mindig gyalogolt.
A levegõ új illattal telt meg, a tenger édes, nehéz leheletével.
Legszívesebben futásnak eredt volna, mint egy szomjas paripa.
Alkonyatkor fekete felhõk csapata gyülekezett az égen.
A szél süvöltése havat jelzett, s a füvek meghajtották fejüket.
<p>
A kitörni készülõ vihar sem állította meg, míg csak az ólmos esõ nyílhegyei nem verték az arcát, s a hideg be nem bújt a kabátja alá is.
Az út egyik oldalán elszórtan álltak a házak, de Henry egyikben sem próbált menedéket vagy ennivalót kérni.
Nem ismerte a hely szokásait, sem az árakat, öt fontját pedig érintetlenül kell megõriznie Cardiffig.
<p>
Végül is, amikor keze már elkékült, s vad ólmos esõcseppek tapadtak az arcára, egy elhagyatott kõpajtába mászott be, ami telis-tele volt nyári szénával.
Bent meleg volt és csend a fülébe harsogó szél után.
A széna mézédes illatot árasztott.
Henry befúrta magát a lágy alomba, és elaludt.
<p>
Az éjszaka sötétjében ébredt.
Félálomban visszaemlékezett rá, hol is van, s hirtelen panaszos és elnyújtott hangon szólaltak meg azok a gondolatai melyeket elõzõ nap kivetett magából.
<p>
- Milyen ostoba vagy - szólt az egyik -, emlékezz a nagy szobára, a piszkavasra, a lobogó tûzre!
Hol vannak?
Nem látod soha többé!
Elmúltak, mintha csak álmodtad volna, s te nem tudod, hová szöknek el az álmok.
Milyen ostoba vagy!
<p>
- Nem, nem, figyelj rám!
Gondolj csak énrám!
Miért nem vártad meg Elisabethet?
Csak nem féltél?
Bizony megijedtél.
Gyáva ez a fiú, testvérek!
Megijedt egy szalmahajú lánytól - egy bérlõ lányától.
<p>
Egy szomorú, fáradt hang szólt hozzá.
<p>
- Gondolj anyádra, Henry.
Meredten és csendben feküdt, mikor utoljára láttad õt, s te nem mentél oda hozzá.
Csak az ajtóból néztél vissza rá, mikor elhagytad.
Talán meg is halt már, sebzett pillantással a szemében.
Hogy számolsz el ezzel?
És Robert, az édesapád, idézd magad elé õt.
Milyen magányos, szomorú, elhagyatott!
Ez a te mûved Henry, mert Indiába akartál menni, s nem törõdtél senki mással.
<p>
- S mit tudsz a jövõdrõl? - kérdezte egy vékony, reszketõ hang.
- Fagyos lesz, és talán te is megfagysz.
Vagy valami idegen megöl a pénzedért, ha még oly kevés is.
Történt már ilyen.
Mindig volt mögötted valaki, aki gondoskodott rólad, s a kényelmedet óvta.
Éhen fogsz halni!
Megfagysz, meghalsz, én jól tudom!
<p>
S akkor a pajta zajai is belevegyültek üldözõi hangjába.
A vihar elvonult, de a sarkokból végeérhetetlenül sóhajtott a szél, kísérteties szomorúsággal.
A bánat jajveszékelt benne olykor-olykor s zörgött a széna is, mintha minden szalmaszál külön izegne-mozogna, titkos mozdulatokkal.
A sötétben denevérek repkedtek, apró fogaikat csikorgatva, s rémesen sikoltoztak az egerek.
Úgy látszott, mintha denevérek és egerek bámulnák õt a homályból, apró, aljas szemekkel.
<p>
Azelõtt is magára maradt néha, de soha nem volt ilyen végzetesen egyedül, új dolgok között, ismeretlen helyen.
Rettegés kélt és kavargott a mellében.
Az idõ haszontalan féreggé változott, mely egy csöpp morzsa után kúszik, megáll, ingatja vak fejét, s csúszik tovább megint.
Úgy tûnt, hogy lassan úszó felhõkként órák húztak el fölötte, míg a félelemtõl reszketve feküdt.
Végül egy bagoly repült be, és ott körözött felette, eszelõsen huhogva.
A fiú túlfeszített idegei felmondták a szolgálatot.
Sírva rohant ki a pajtából, neki a cardiffi országútnak.
<p>
Második fejezet 
1.
<p>
Több mint egy évszázadig várakozott türelmetlenül Britannia, míg Spanyolország és Portugália a pápa áldásától kísérve felosztotta az Új Világot, s õrizte birtokait minden külsõ betolakodótól.
Keserû dolog volt Angliának a tenger börtönében élni.
Végül is Drake áttörte a sorompókat, s kihajózott a tilalmas óceánra a kicsiny Golden Hind fedélzetén.
A spanyolok roppant vörös hajói Drake-et szemtelenül csipkelõdõ szúnyognak vélték, bosszantó rovarnak, akit zümmögéséért agyon kell csapni.
De amikor a szúnyog halálra sebezte úszó kastélyaikat, felgyújtott egy-két várost, s tetejébe utat nyitott az Istmuson keresztül a szent kincsekhez - kénytelenek voltak elképzeléseiket megváltoztatni.
A szúnyogból lódarázs, skorpió, vipera, sárkány lett.
El Draque-nak keresztelték el, s az Új Világban félni kezdtek az angoloktól.
<p>
Amikor Anglia és a tenger legyõzte az Armadát, a spanyolok eszüket vesztették ettõl az új hatalomtól, hisz olyan apró szigetbõl nõtt naggyá.
Nagy szomorúsággal gondoltak a ragyogó érchajókra, melyek a tenger fenekén pihentek vagy pozdorjává zúzódtak az ír partokon.
<p>
Britannia aztán kinyújtotta kezét a karib-tengeri szigetek után is.
Néhány szigetet gyûrt hatalma alá, Jamaicát, Barbadost.
Most már a gyarmatokon lehetett eladni a hazai sziget termékeit, s Anglia elkezdte betelepíteni új birtokait.
Másodszülött fiúk, tékozlók, tönkrement urak szálltak hajóra az Indiák felé.
Pompás módja volt ez a veszélyes embertõl való megszabadulásnak.
A királynak csak földet kellett adományoznia Indiában, és kifejezni azt az óhaját, hogy bizonyos alattvalója az új birtokán éljen, és mívelje meg dús földjét az angol korona javára.
A tengerre szálló hajók zsúfolásig teltek gyarmatosítókkal, hamiskártyásokkal, csirkefogókkal, eretnekekkel, pápistákkal - s mind bírni akarta a földet, és nem megmûvelni.
A portugál és a németalföldi rabszolgaszállító hajók nem tudtak elég gyorsan fordulni, fekete árujukkal Afrikából, hogy ellássák a munkásokat követelõ gazdák növekvõ igényét.
<p>
A bûnözõket összegyûjtötték a börtönökbõl, a csavargókat London utcáiról, a templomban napestig lézengõ koldusokat, s mindazokat, akik boszorkányság, hûtlenség, lepra vagy pápistaság gyanújába keveredtek, s ezeket szerzõdés-kötelezettséggel küldték az ültetvényekre.
Micsoda ragyogó terv: kielégíti a munkásszükségletet, és a korona tulajdonképpen pénzt kap azokért az értéktelen lelkekért, akiket egykor táplált, ruházott és felakasztatott.
Ebbõl még több is kisajtolható.
A kormány által aláírt ívnyi szerzõdéseket bizonyos hajók kapitányainak adták el úgy, hogy a nevek helyét üresen hagyták, s ezek azt az utasítást kapták, hogy teljes titoktartással kezeljék az ívekre beírt neveket.
<p>
Egész kávé-, narancs-, nád- és kakaóhegyek nõttek ki a földbõl, és elöntötték a szigeteket.
Természetesen némi fennakadást okozott, ha a szerzõdések ideje lejárt.
De London sikátorai elég gyorsan neveltek rabszolgákat, mert tudj' isten! a királynak mindig volt elegendõ utánpótlása ellenségeibõl is.
<p>
Anglia tengeri hatalommá nõtt, kormányzói, palotái, hivatalnokai voltak az Új Világban, Liverpoolból és Bristolból pedig a kézmûves árukkal megrakott hajók egyre nagyobb számban vágtak neki az óceánnak.
<p>
2.
<p>
Hajnalhasadtakor Henry beért Cardiff külvárosába.
Rettegése elszállt, friss csodálkozás virágzott ki benne.
Mert milyen hihetetlen is ez a házakból épült város, egyik sor a másik után, és nincs köztük kettõ egymáshoz hasonló, csapatuk úgy nyúlik el a végtelen sárban, mint egy menetoszlop.
Elképzelni sem tudott ilyen nagyszerût, amikor az emberek a városokról beszéltek.
<p>
A kereskedõk felhúzták a redõnyöket, és kiteregették a portékát - Henry tágra nyitott szemmel bámulta meg valamennyit, ahogy elhaladt mellettük.
Egy hosszú utcán vágott be, s végül a dokkoknál kötött ki - az árbocok akár a sarjadó búzamezõk.
És a barna kötélzet csomói és pókhálói az összevisszaság õrületérõl vallottak.
Néhány hajóba bálákat, hordókat és vágott állatokat rakodtak; mások furcsa külföldi ládákban és szalmafonatú zsákokban ontották áruikat duzzadt bendõjükbõl.
A dokkok körül a szörnyû sürgés-forgás izgalma terjedt.
Mint amikor otthon sátrakat vernek a vásárhoz, a fiú ugyanazt az ünnepi bizsergést érezte magában.
<p>
Az egyik berakodó hajóból harsány ének tört elõ, szövege tiszta, gyönyörû, - idegen szavakon szólt.
A lágy hullámokat verõ víz olyan gyönyört ébresztett a fiúban, hogy szinte kínnak tetszett.
Úgy érezte, hogy ismert és szeretett helyre érkezett haza, hosszú napok és éjszakák eszelõs önkívülete után.
Most egy imbolygó bárkán hatalmas ének szállt fel megannyi torokból.
Barna horgonya kiemelkedett a vízbõl, vitorlái lecsavarodtak árbocairól, és belekaptak a reggeli szélbe.
A hajó kifutott az öbölbõl, s lágyan siklott a csatornán.
A fiú tovább sétált.
Oldalukra fordított hajókat látott, s a mindenféle óceánokból rájuk tapadt csigák és kagylók fénylettek feléje.
Az ácskalapácsok gyorsan és serényen csattogtak itt.
Hullt a forgács vasból és fából, s a hangtölcsérek üvöltései erõsítették fel a kemény parancsokat.
<p>
Már jó magasra hágott a nap, s Henry megéhezett.
Lassan baktatott vissza a városba, hogy valahol megreggelizzék - még az étkezésért sem szívesen hagyta ott a rakodót.
Ezidõtt már a toborzó emberkufárok és a tengerészekre vadászó hamiskártyások is kibújtak barlangjaikból.
Itt-ott borzas, álmos szemû asszonyok surrantak hazafelé, mintha félnének, hogy megperzseli õket a napsugár.
A parton a hajósok a fal mellett lebzseltek, dörzsölték a szemüket, és az idõjárás áruló jeleit kémlelték az égen.
Henry próbálta elképzelni, mi mindent láthattak ezek az emberek eddigi tengerészéletükben.
Hirtelen egy taliga- és kordésor elõl kellett elugrania, amely ládákkal és bálákkal indult a hajókhoz; aztán nyomban rá egy másik vonuló sor elõl, mely a tengerentúlról érkezett árukkal volt megrakva.
<p>
Végül egy forgalmas kocsmához ért.
A "Három Kutyához", így címezték, s a cégérén ott lapultak a kutyák, nyugtalan tevékhez hasonlítottak a megszólalásig.
Henry belépett az emberekkel zsúfolt fogadóba.
S egy kövér, kötényes embertõl kérdezte meg, kaphat-e itt reggelit.
<p>
- Van-e pénzed? - kérdezte a fogadós gyanakvón.
<p>
Henry egy aranypénzt csillogtatott meg a tenyerén, amúgy hetvenkedõn.
A kötény hétrét görnyedt elõtte, s udvariasan tessékelte beljebb.
Henry reggelit rendelt, s bámészkodva nézett körül a fogadóban.
<p>
A szobában a hosszú asztalok körül, a falnak támaszkodva rengeteg ember üldögélt; még a földre is jutott belõlük.
Egy kis szolgálólány járkált fel és alá közöttük, tálcáján italokkal.
Volt köztük itáliai, Genova és Velence hajóiról, melyeken különleges faanyagot és fûszert szállítottak, ami teveháton érkezett a szárazföldre az Indiai-óceántól Bizantiumig.
Aztán franciák is voltak ott Bordeaux és Calais borhajóiról, néha egy-egy szögletes arcú, kék szemû baszk is elvegyült közöttük.
Az Északi-óceán bálnavadászait svédek, dánok és finnek képviselték; bûzlöttek a bálnazsírtól.
Egy-egy asztalnál nyers hollandusok ültek: fekete rabszolgákkal kereskedtek Guinea és Brazília közt.
A sok idegen ember között elszórtan néhány cambriai farmer ült.
Ijedtnek, büszkének, magányosnak látszottak.
Sertést és bárányt hoztak föl vidékrõl, hogy ellássák velük a hajókat, s most kínálgatták portékájukat, hogy még az éj leszállta elõtt hazaérhessenek.
A parasztok a király egyenruhájába bújtatott három haditengerész védelmébe húzódtak, az ajtó körül beszélgettek egymással.
<p>
Az ifjú Henry megmerült a helyiség kellemes zsivajában.
Új hangokat hallott, és új arcokat látott: a génuaiak fülkarikáit, a hollandok rövid késszerû kardját s különféle arcszíneket, az égõvöröstõl a szélcserzett barnáig.
Ott állt volna egész nap, anélkül, hogy észrevette volna az idõ múlását.
<p>
Egy hatalmas kéz kapta el a könyökénél, egy kéz, melyet kesztyûként borítottak a bõrkeményedések, s Henry egy ír matróz széles és jámbor arcába meredt.
<p>
- Ugye, hogy nem veted meg egy becsületes corki tengerész társaságát, ifjú ember, még ha Timnek hívják is?
Leülsz melléje?
- Ahogy beszélt, erõszakosan feszült neki a szomszédjának, s félrelökte.
Szûk helyet szorított a pad végén a fiúnak.
Az írekkel senki emberfia sem vetekedhet az erõszakos udvariasságban.
S Henry leült, de nem tudhatta, hogy a corki tengerész meglátta az õ aranyát.
<p>
- Szívesen - felelte.
- S merre szokott hajózni?
<p>
- Eh!
Ahová csak hajó indul, ott hajózok én - vágta rá Tim.
- Én egy becsületes tengerész vagyok Corkból, s más bajom sincs, csak az, hogy egy huncut garas se csörög a zsebemben soha.
Épp abban töröm a fejem, hogy fizetnem kell ezért a pompás reggeliért, és most sincs egy huncut garas se nálam - folytatta éneklõ hanglejtéssel.
<p>
- Ugyan, ha nincs pénzed, majd veszek neked reggelit - de akkor mesélj nekem a tengerrõl meg a hajókról.
<p>
- Tudtam, hogy úriemberrel van dolgom - rikoltott Tim.
- Tudtam attól a pillanattól fogva, hogy a szemem kikötött finom alakodon.
Nos, egy kis italt kezdetnek? - s italért kiáltozott, anélkül, hogy Henry beleegyezését várta volna.
Amikor elébük tették, szeméhez emelte a barna folyadékot.
<p>
- Uisquebaugh-nak nevezik ezt az írek.
Az élet vizét jelenti.
Az angolok whiskynek hívják - vagyis víznek.
Hogyisne!
Ha a víz ilyen csudás volna, s ilyen tisztességesen csillogna, mint ez itt, felhagynék a vitorlázással, s az úszásra adnám a fejem - harsogón nevetett, s fenékig hörpölte ki a poharat.
<p>
- Én az Indiákra készülök - jegyezte meg Henry, azzal a szándékkal, hogy visszatérítse Timet a tengerrõl várt mesékhez.
<p>
- Indiákra?
Magam is, méghozzá holnap reggel, Barbados felé, késeket, sarlókat s ruhaféléket viszünk az ültetvényeknek.
Jó a hajó - bristoli hajó, csak a kapitány kemény ember, csupa szigorú vallásosság, mert hisz a plymouthi kolóniából jött.
Kénkövet lehel rád, s ezt hívja imának meg bûnbánatnak, de azt hiszem, õ is örömét leli minden elkárhozásban.
Mi is elkárhozunk mindnyájan, ha úgy lesz, ahogy mondja.
Az õ hitét én ugyan nem értem.
Nincs benne egy Ave Maria sem, hogy lehet hát az akkor igazi hit?
<p>
- Azt gondolod - hogy talán én is elmehetnék veletek a hajón? - kérdezte elfúlón Henry.
<p>
Tim szemhéjai rácsukódtak árulkodóan csillogó pillantására.
<p>
- Hiszen, ha lenne tíz fontod - bökte ki óvatosan, s aztán, hogy a fiú arcát elborulni látta: - úgy értem öt...
<p>
- Csak négy van most, meg valamennyi - közölte Henry szomorúan.
<p>
- Nos, négy is megteszi.
Ideadod a négy fontodat, és én beszélek a kapitánnyal.
Ha jobban megismered: nem is olyan rossz ember, csak épp furcsa, meg vallásos is egy kicsit.
Na, ne nézz már így rám.
Velem jössz.
Nem szaladok el egy olyan fiú négy fontjával, aki még a reggelimet is kifizette.
- Széles mosoly virult az arcán.
<p>
- Gyere - hívta Henryt -, igyunk arra, hogy velünk jössz te is a Bristol Girlön.
Nekem egy Uisquebaugh-t, neked meg oportói bort!
- Aztán megérkezett a reggeli, s õk nekiláttak.
Néhány falat után Henry bemutatkozott: 
- Henry Morgan a nevem.
Hát téged hogy hívnak azonkívül, hogy Tim?
<p>
A tengerész szívbõl nevetett.
<p>
- Nos, ha nekem volt is valaha más nevem a Timen kívül, az valahol egy corki keréknyomban karikázik.
Apám meg anyám meg se várták, hogy elárulhassák nekem a nevemet.
A Tim meg úgy ragadt rám, anélkül, hogy adták volna.
Ez afféle szabad név, felveszed, s a kutya se törõdik vele.
Éppúgy, ahogy az eretnekek apró cédulákat szórnak el az utcán, aztán eloldalognak, hogy észre se vegyék õket.
Tim, ezt valahogy a levegõvel is magadba szívhatod, és senki se bánt érte.
<p>
Befejezték a reggelizést, aztán kiléptek az utcára: a kordék, a narancsárusfiúk s a házaló vénasszonyok forgatagába.
A város hangosan kínálta ezernyi portékáját, s úgy tûnt, mintha a világ ijesztõn messzi sarkaiból csak azért hozták volna a hajók legfinomabb áruikat, hogy itt, Cardiff poros pultjain szemétként halmozódjanak föl: ládaszám a citromot, kávét, teát és kakaót, csillogó keleti szõnyegeket, India titkos porait, melyek látni engedik azt, ami nincs, s gyorsan röppenõ gyönyörrel ajándékoznak meg.
Az utcákon boroshordók és földesszínû palackok sorakoztak, Noir és Peruvia lankáinak partjairól.
<p>
Odaértek a rakodóhoz és a gyönyörû hajókhoz.
Kátrány, napégette kender szaga s a tenger édes illata fuvallt rájuk a víz felõl.
Végül messze, lent az öbölnél Henry észrevette a nagy fekete hajót, melynek orrán festett betûkkel állt: Bristol Girl.
S a város és az összes lapos kis bárka csúnyának és jelentéktelennek tûnt fel a tengerek e királynõje mellett, ívelten hajló vonalai, az a tapintható bizonyossága oly pezsdítõn hatott rá - a lélegzete majd elfúlt a gyönyörtõl.
Árbocaihoz új fehér vitorlák tapadtak, mint selyemhernyók karcsú gubói; fedélzetén csillogott a friss, sárga festék.
Egy lassú hullám taraján ringatózott könnyedén himbálózva, követelõzõn és türelmetlenül, mintha nyomban szárnyra akarna kelni képzeleted bármely országába.
Egy fekete Sába királynõje a kikötõ otromba barna ladikjai közt.
<p>
- Fenséges hajó, pompás hajó - kiáltott fel Henry álmélkodva.
<p>
Tim büszke volt.
<p>
- Gyere csak a fedélzetre, és nézd meg a felszerelését, vadonatúj.
Majd beszélek a kapitánnyal.
<p>
Henry megállt a hajóközépen, a nagyra nõtt tengerész pedig a tat irányába indult el, s egy ösztövér, csontvázszerû, nyûtt egyenruhás ember elõtt lekapta a kalapját.
<p>
- Van itt egy fiú - mondta úgy, hogy Henry ne hallhassa -, egy fiú, aki belebolondult Indiába.
Azt hiszem jó hasznát venné, uram.
<p>
A kapzsi kapitány összevonta a szemöldökét.
<p>
- Elég erõs a fiú ahhoz, hogy a szigeteken is megfeleljen, kormányos?
Annyian halnak meg egy hónap alatt, s aztán csak bajba kerülsz a következõ utadnál.
<p>
- Itt van uram, ott hátul.
Nézze meg csak maga is, ahogy ott áll.
Erõs testû, jókötésû fickó.
<p>
A kapzsi kapitány végigmérte Henryt, szemét megjáratta izmos lábán és domború mellén.
Helyeslése nõttön-nõtt.
<p>
- Erõs fiú, megjárja.
Ügyes fogás volt, Tim.
Kapsz érte italravalót, a tengeren meg dupla fejadag rumot.
De tud-e valamit a szerzõdésrõl?
<p>
- Egy szót se.
<p>
- Akkor ne is tudjon.
A konyhára oszd be, hadd higgye, hogy az útiköltséget dolgozza le.
Nem szeretem a sírás-rívást, kivált, ha felriasztja a kikötõ õrségét.
Majd észreveszi, ha ott lesz.
- A kapitány elmosolyodott, és otthagyta Timet.
<p>
- Velünk jöhetsz a hajón - kiáltotta oda a tengerész, s Henry szinte megbénult a gyönyörûségtõl.
- De - folytatta Tim komolyan - négy font nem elég az átkeléshez.
Egy kicsit dolgoznod is kell, amíg mi hajózunk.
<p>
- Akármit - mondta Henry -, akármit elvégzek, csak veletek mehessek.
<p>
- Akkor menjünk a partra, s igyunk pompás, nagyszerû utunkra!
Egy Uisquebaugh-t nekem, neked meg abból a felséges borból.
<p>
Egy ócska kimérésbe ültek be; a falon véges-végig különféle méretû és ûrtartalmú bütykösök, a kis pintes flaskótól az óriás demizsonokig.
Egy idõ után énekelni kezdtek, az ütemet a kezükkel verték ki, és ostobán vigyorogtak egymásra.
De aztán a tüzes oportói bor valami kellemes szomorúságot ébresztett a fiúban.
Észrevette, hogy könnyek szöknek a szemébe, s ennek szinte örült.
Hisz ez megmutatja Timnek, hogy neki is van bánata, hogy nem csak kócfejû fickó, aki kézzel-lábbal kapálózik az Indiákért.
Szerette volna kiönteni a szívét.
<p>
- Tudod, Tim - kezdte mesélni -, van ott egy lány, ahonnan jöttem, úgy hívják Elisabeth.
A haja merõ arany - színarany, mint a napkelte.
Azon az éjszakán, mikor eljöttem, csak füttyentettem neki, s õ kijött hozzám a sötétbe.
Az ég sátorként borult ránk, hideg volt.
S õ sírt, sírva kérlelt, hogy maradjak, még akkor is, amikor a pompás dolgokkal, csecsebecsékkel, selymekkel vigasztaltam, amiket neki hozok majd nemsokára.
Nem tudtam megnyugtatni egy cseppet sem, s nagyon elszomorít, ha arra gondolok, hogy sírt a búcsúzásnál.
- Henry szemét elöntötték a könnyek.
<p>
- Tudom - visszhangozta Tim lágyan -, tudom, milyen szomorúság ül az emberen, ha el kell búcsúznia egy lánytól, mert indul a tengerre.
Nem hagytam-e én ott százat is - és milyen gyönyörûeket -, de itt van neked egy friss kupa, fiú.
A bor, amit a férfi iszik meg, többet használ az asszonyoknak is, mint Franciaország minden édessége.
A bor minden asszonyt megszépít.
Ha ezek a drága lények csak egy fontnyi bort tennének ki az ajtajukba, mint a szenteltvizet a templomoknál - több házasságot kötnének a városokban.
A férfiak sohasem ismernék a sóvárgást mások tekintete után.
De ha még egy kupával iszol ebbõl a felséges borból, szegény fiam, egy hercegnõt is elhagynál.
<p>
3.
<p>
Az Indiákra készültek - a pompás, messzi Indiákra, amelyrõl a fiú oly sokszor álmodott.
Az óriás reggeli nap még a szürke köddel küszködött, amikor a tengerészek, mint egy felbolydult méhkas izgatott lakói özönlötték el a fedélzetet.
Kurta parancs csattant, és matrózok kúsztak fel a kötélzetre, hogy megerõsítsék az árbocokat.
A csörlõt tekerõ hajósok a vasmacska dalát énekelték, míg a tengerbõl lassan bukkantak fel a horgonyok - s ázott, barna pillangókként csüngtek a hajó oldalán.
<p>
Fel, az Indiákra! - tudták a kibomló fehér vitorlák is, kényesen dagadoztak, mint valami selyemruhák; tudta ezt a fekete hajó is, büszkén páváskodott a habzó dagály hátán, illegette magát a friss, enyhe reggeli szellõben.
A Bristol Girl óvatosan siklott ki a kikötõbõl, le a hosszú csatornán.
<p>
A köd lassan szállt fel a levegõbe.
Cambria partjai egyszerre kéken ragyogtak, aztán elsápadt ez a kékség, mígnem egyenes horizonttá mosódott, akár egy õrült lázálom sivataga.
A fekete hegyek - már csak felhõk, aztán sápadt füst incselkedései; Cambria párolgott el így, mintha sohasem is létezett volna.
<p>
Porlock kikötõje mellett haladtak el, majd eltûnt Illfracombe és a többi, Devon határai közé szorított ködös falucska is.
Az enyhe, kellemes szél Stratton és Camelford mellett hajtotta õket tovább.
Cornwall is levált mögöttük - egyik mérföld a másik után.
Aztán Britannia meredeken elõreszökkenõ álla: Land's End, és ahogy dél felé kerültek, Winter is elmaradt végül.
<p>
Már háborgott a tenger, és a hajó, mint valami erõs, inas szarvas haladt a szél üvöltõ kutyái elõtt; repítették a vitorlák s a pányvák.
A szél a Tél honából szabadult nekik északról, de a Bristol Girl a szemébe nevetve hajózott le délnek.
<p>
Hideg volt.
A fagyos kötélzet - egy õrült óriás roppant hárfájának húrjaiként pengett a szélben, a vitorlarudak s a csapkodó vásznaknak nyögték el bánatukat.
<p>
Négy nap vad és szûnni nem akaró vihara kergette õket a tengeren, de a hajósok gyönyörûséggel fogadták a harcot.
A matrózok a hajó orrába gyûltek, s ott hetvenkedtek a Bristol Girl gyorsaságával, jólépítettségével.
Henry ujjongott, mint egy fiatal isten.
A szél õrjöngése - az õ õrjöngése volt.
Egy árbocba kapaszkodva állt a fedélzeten, arccal a szélnek, állával úgy vágta a szelet, mint a hajóorr a vizet, s valami szent elragadtatás töltötte el, majd kirobbant belõle a kínba csapó öröm.
A hideg szárazra fújta a szemét, s így jobban látta a körötte terjeszkedõ roppant távolságot.
Régi vágyát új tetézte.
A szél azt a vágyat ébresztette benne, hogy messze repítõ szárnya legyen, és az egész végtelen égen kalandozhasson.
A hajó imbolygó, bukdácsoló börtön volt a számára, hiszen szállni szeretett volna fel s elõre.
Ah! istennek lenni, viharon lovagolni!
S nem alatta!
Ez a szelek mérgezése: vágy, melyet újabb vágy olt, és újabb sóvárgást szül.
Mindenható hatalomért imádkozott, és az elemek ismeretlen erõket fújtak izmaiba.
<p>
Aztán éppoly gyorsan, ahogy imént kiengedték az évszakok ördög-szolgái, elapadt a szél, s tiszta, ragyogó tengert hagyott maga mögött.
A hajó teljes vitorlázattal repült: passzátszél hajtotta.
Friss, drága szellõ ez a mennyekbõl, a Hajózás Istene leheli a karcsú vitorlásokra.
Minden izgalom lecsillapodott bennük: a matrózok zabolátlan, erõs gyerekekként játszottak a fedélzeten - a passzátszélben fiatalos boldogság rejtezik.
<p>
Vasárnap: a komor félelem baljóslatú napja a Bristol Girlön.
Henry befejezte munkáját a konyhában, s felment a fedélzetre.
Egy vén tengerész ült a fedélzeti lejáratnál, s egy hosszú kötelet sodort.
Mintha minden ujja külön gondolkodott volna munka közben, gazdájuk sohasem tekintett le rájuk.
Apró kék szeme a tengerészszemek szokásához híven keresztülnézett a tárgyakon.
<p>
- No, meg akarod tanulni a csomózás titkát? - kérdezte, anélkül hogy szemét leemelte volna a horizontról.
- Nos, hát csak figyelned kell.
Én már olyan régen csinálom ezt, hogy vén fejem el is felejtette, miként kell; csak az ujjaim emlékeznek rá.
- Ha odagondolok, hogy mit is csinálok, rögtön összezavarom.
Matróz akarsz lenni?
S egy nap felmászni az árbocra?
<p>
- Szeretnék, ha meg tudom tanulni ezeket a dolgokat - válaszolta Henry.
<p>
- Nem olyan nehéz megtanulni.
Az elsõ, amit mégis meg kell tanulnod: elviselni sok mindent, amirõl a szárazföldiek még csak nem is hallottak.
Ez az elsõ.
Elég kegyetlen dolog, de élni se tudsz nélküle, ha egyszer megízlelted.
Egyszer már én is partra akartam tenni testem rozzant bárkáját, s még egy tucatnyi évre egy tûzhely mellett lehorgonyozni.
Tûnõdni egy kicsit, aztán meghalni.
De minden hiába.
Egyszer csak azt érzem, hogy a lábam megindul, hogy valami hajó fedélzetére vigyen.
<p>
A hajóharang éles kongatása szakította félbe.
<p>
- Gyere - mondta -, a kapitány vad meséi következnek.
<p>
A csontváz arcú kapitány istenével felfegyverezve a legénység elõtt állt.
Az emberek félve néztek rá, ahogy az apró madarak bámulják a közelükbe csúszó kígyót, mert szemébõl hit lövellt, és harag csapott ki keskeny ajkán.
<p>
- Isten csak rettentõ erejének egyetlen morzsájával fricskázott meg benneteket - kiáltotta.
- Kisujjának erejét mutatta nektek, hogy megbánhassátok bûneiteket, mielõtt ordítva buktok a pokol tüzére.
Amikor az Úr nevét halljátok a rettentõ szélbõl, bánjátok meg kicsapongásaitokat s az Isten káromlását.
Ah! még a bûnös gondolataitokért is meg fog õ büntetni.
<p>
- Példabeszéd a tenger: egykor majd fojtogatja torkotokat jeges kezével, s reszketni fogtok a rémülettõl.
De most, hogy elmúlt a vihar, elfelejtettétek ezt.
Vidámak vagytok, nincs bennetek töredelem.
De fogadjátok meg az Úr intõ leckéjét!
Bûnbánatot!
Bûnbánatot!
Haragja különben elpusztít benneteket!
<p>
Karját õrjöngve tárta szét, és a szánandó magányos holtakról beszélt, akik emberi bûnökért szenvednek és kárhoznak el.
Aztán oszoljt parancsolt a megrémült embereknek.
<p>
- Nem így van az - mondta a vén tengerész haragosan Henrynek.
- Egy szót se higgyél az õrült beszédbõl.
Akárki támaszt is vihart - isten vagy ördög -, a maga kedvéért teszi, és örömét leli benne.
Aki ilyen szelet kavar, nem nagyon törõdik egy végtelenségben úszó bárka forgácsával.
Lennék csak isten vagy ördög, tudom, én sem törõdnék vele.
<p>
Az utolsó szavaknál Tim, a kormányos is megérkezett, és bátorítóan karon fogta Henryt.
<p>
- Így igaz - mondta.
- De nehogy visszakerüljön hozzá, hogy efféle dolgokról locsogsz, vagy akár oda is figyelsz rájuk, különben a hétágú korbács végével bizonyítja be néked az Isten hatalmát.
A kapitány meg az Isten túl nehéz legények annak, aki csak lábosokat mosogat a konyhában.
<p>
A passzátszél szüntelenül fújdogált, s amikor Henry végzett a mosással, súrolással: szóba elegyedett a matrózokkal - segített a kötélzet körül, árbocra mászott, s megismerte a kormány szerkezetét s részeinek nevét.
A matrózok csendes, udvarias fiút becsültek benne, aki úgy nézett rájuk, mintha a szavuk nagy ajándék lenne, s õk bölcs, kedves férfiak, mert elmondják néki mindezt, így hát mindenre megtanították, amit csak tudtak, hisz ez a fiú nyilvánvalóan a tengerre született.
Henry megtanulta a rövid vagy hosszú, vontatott matrózdalokat, a gyors, ideges éneket s a lassú, lágy melódiájú ritmusokat, s velük énekelte a halál, a lázadás s a vér tengeri dalait.
Ajkán megszólalt a tengerészek különösképp szókimondó káromkodása is: a mocsok, az istenkáromlás és a borzadály kifejezései, melyek az õ száján jelentésüket végképp elvesztve, valahogy tisztára mosódtak.
<p>
Éjszakánként pedig csendesen meghúzódott, amikor az emberek valóságos és elképzelt csodákról meséltek; mérföld hosszú kígyókról, melyek körültekeredvén összeroppantották és felfalták a hajókat; aztán hatalmas teknõcökrõl, melyeknek hátán fák és folyók és egész falvak terültek el, s ötszáz évenként merülnek alá.
Az imbolygó lámpák alatt arról járta a szó, hogy a finnek halálos vihart tudnak támasztani bosszúból; hogy vannak tengeri patkányok; odaúsznak a hajókhoz, lyukakat rágcsálnak a bordázaton, s a hajók elmerülnek.
Borzongva beszéltek arról, hogy aki csak egyszer megpillantja az iszonyú, nyálkás tengeri szörnyet, sohasem látja meg többé a partot, mert átok száll rá.
Meséikben vízsugarak lövelltek, s tengeri tehenek nyögtek, melyek éppúgy szoptatják borjaikat, mint a szárazföldiek, és kísértethajók vitorláztak az óceán örökkévalóságában, egy elveszett kikötõt keresve, s a kormányt napszítta csontvázak igazgatták rajtuk.
Henry ott feküdt közöttük, s lélegzetvisszafojtva itta szavukat.
<p>
Egy ilyen éjszakán Tim nyújtózott egyet, s azt mondta: 
- Mit sem tudok a ti óriáskígyóitokról, s hál' isten nem láttam a tengeri szörnyet sem.
De tudnék én is mesélni valamit.
Figyeljetek csak ide.
<p>
- Akkor esett meg, mikor olyan gyerek voltam, mint ez itt.
Kalózhajón vitorláztunk ide-oda, hányódtunk a tengeren, és azt csíptünk föl, amit csak tudtunk - néha egy-két fekete rabszolgát, olykor pedig aranygyûrûket spanyol hajóról, ha nem tudta megvédeni magát.
Választott kapitányunk volt, de iratunk aztán semmi.
Mindehhez különféle zászlókat tartottunk fenn a hajóhídon.
Ha a távcsövünkbe beugrott egy hadiárbocos, akkor elõszedtük azt, amelyik éppen kellett.
De hadd folytassam tovább.
Egy reggel a jobb oldalon egy kis hajót pillantottunk meg: vitorlát bontottunk, hogy lerohanjuk.
S úgy is lett.
Spanyol hajó volt, s nem vitt mást, csak sót és cserzetlen bõrt.
Amikor azonban felforgattuk a kabinokat, egy magas, fekete hajú, karcsú nõre bukkantunk, domború fehér homloka volt s olyan formás ujjai, amilyeneket azóta se láttam a két szememmel.
Persze áthoztuk hozzánk, nem is bántottunk ott mást.
A kapitány a parancsnoki hídra kísérte a nõt, de a kormányos megállította õket.
- "Szabad legénység vagyunk - kezdte -, s te választott kapitány.
Add ide az asszonyt - mondta -, mert ha nem kapjuk meg, lázadás lesz itt egy perc alatt."
A kapitány körülnézett, összevonta szemöldökét, de a legénység is farkasszemet nézett vele.
Így hát vállat vont, nevetni kezdett - csúnya nevetés volt, annyi szent.
- "S hogy osztoztok majd?" - kérdezte, mert arra várt, hogy nagy verekedés lesz az asszony körül.
De a kormányos kockajátékot vett ki a zsebébõl, és a fedélzetre dobta.
- "Majd ezzel!" - mondta, s egy szempillantás alatt a legénység minden matróza térden csúszva kutatott a kockák után.
És akkor jól megnéztem magamnak az asszonyt.
És azt mondtam magamban: "Veszélyes nõ ez, s az ember kegyetlen dolgokat tudna véghezvinni azzal, akit ez meggyûlöl.
Nem, öcsém - mondtam -, jobb lesz, ha kimaradsz ebbõl a játékból."
De akkor, hirtelen, a fekete asszony a korláthoz rohant, felkapott egy halászhálót, magához ölelte, s a tengerbe ugrott.
Egy másodperc alatt!
Odarohantunk a korláthoz, s utánanéztünk - de csak néhány buborékot láttunk.
<p>
- Nos, két éjszaka múlt el, amikor az éjjeli õrszem berontott a fedélközbe, a haja égnek állt.
- "Valami fehér dolog úszik utánunk - dadogta -, annak az asszonynak nézem, aki átugrott a korláton."
- Persze hogy odarohantunk, s lenéztünk a hajótat korlátjánál.
Én ugyan nem láttam semmit, de a többiek esküsznek, hogy hosszú, fehér kezek nyúltak ki a hajó felé; a test nem úszott, mi vontuk magunk után, mintha vasdarab lett volna, a hajó meg mágnes.
Elhihetitek, nem sokat aludtunk aznap éjjel.
Azok, akik mégis elszenderedtek, nyögtek és hörögtek álmukban.
Azt sem kell lódítanom, hogy ez milyen riadalmat keltett.
<p>
- Következõ éjjel a kormányos jön föl a hajófenékbõl, üvöltve, mint egy õrült, minden hajaszála megõszült.
Megfogtuk, csitítottuk egy kicsit, végre ezt nyögte ki: 
- "Láttam!
Ó, istenem, láttam.
Két hosszú, karcsú kéz, gyönyörû ujjakkal - benyúlnak a hajó oldalán és úgy tépik a bordákat szét, mintha papírból volnának.
Ó, ments meg, Uram!"
<p>
- Egyszer csak érezzük, megdõl a hajó, és süllyedni kezd.
Hogy ne szaporítsam a szót, hárman kecmeregtünk ki a partra egy-egy keresztfán; ketten megtébolyultak, szegény lelkek, megvadultak mint a macskák.
Sohasem hallottam arról, hogy megmenekültek-e mások is, vagy nem, de én azt hiszem, egy sem.
S ezt a saját szememmel láttam; ezért a legborzalmasabb azok közül, amikrõl itt meséltek.
De mondják, világos éjszakákon jól látható, hogy szegény legyilkolt hinduk szelleme a halott da Gamát keresi mindenfelé az égen, az Indiai-óceánon.
És azt is hallottam, hogy nem valami kifizetõdõ dolog a hindukat elcsípni és megölni.
<p>
A szakács az elsõ naptól fogva maga oktatgatta az ifjú Henryt.
Úgy látszott, szinte vágyik arra, hogy taníthassa.
Óvatosan magyarázgatott, mintha minden pillanatban attól félt volna, hogy ellentmondanak neki.
Õsz ember volt ez a szakács, szomorú, barna kutyaszemmel.
Paphoz hasonlított, néha ostoba tanárhoz, de volt benne valami az orgyilkosból is.
Beszédében az iskolázott ember szavai keveredtek London fekete, sivár sikátorainak tisztátalan szólásaival.
Udvarias volt, kedves, de csupa rejtett hamisság.
Soha senki nem adott neki alkalmat arra, hogy becsületességét bebizonyítsa, mert az a hír járt róla, hogy bárkit elárul, ha csak egy cseppet is kifizetõdõ.
<p>
Melegebb vizekre hajóztak most, melegebb szél hajtotta õket elõre.
Henry és a szakács a korlátnál álltak, s a cápák háromágú uszonyait figyelték, ahogy ide-oda csapkodnak a hajó nyomdokvizében, hulladékot lesve.
Látták a kis barna ugróhalak csoportjait elúszni, élükön a kényelmesen, egyenesen úszó vezérhallal.
Egyszer a szakács a hajót követõ nyúlánk, karcsú szárnyú madarakra mutatott, lebegtek, szálltak, úsztak, alámerültek, sohasem pihentek meg.
<p>
- Nézd a fáradhatatlanokat - mondta a szakács.
- Olyanok, mint a bolyongó lelkek, s mondják is sokan, hogy ezek az óceánba fulladt tengerészek lelkei, s azért nem nyughatnak esztendõrõl esztendõre, mert bûnük nem engedi.
Mások meg esküsznek rá, hogy ezek a madarak zátonyra futott hajók deszkáira épített úszó fészekbe rakják le tojásaikat, s még olyanok is vannak, akik szerint nincs fészkük, hanem egy hullám fehér tarajából kelnek ki, s nyomban kezdik élethossziglani repülésüket.
Ej! a nyughatatlanok!
<p>
A hajó egy csapatnyi repülõhalat riasztott szét, olyanok voltak, mint csillogó ezüstpénzek, ahogy a hullámok taraján szökelltek tova.
<p>
- Kísértetek vagy kincsek ezek - folytatta a szakács -, a gyilok holmijai, smaragdok, gyémántok, aranyak; emberek bûnei, amit ezekért követtek el, s foggal, körömmel ragaszkodtak hozzá, s most kísértik az óceánt.
Hej, ha egy tengerész nem tud errõl nagyszerû mesét mondani, szomorú dolog.
<p>
Henry egy felszínen lebegõ, alvó nagy teknõcre mutatott.
<p>
- S a teknõcök meséje? - kérdezte.
<p>
- Nincs meséjük: hisz a teknõc csak étel.
Az ember nemigen foglalja mesébe azt, amit megeszik.
Túl közel vagyunk hozzájuk, ezért vész ki belõlük a legenda.
Pedig számtalan hajót mentettek meg már ezek az állatok, s hány fehér csontváz heverne valami hajóroncs belsejében, ha a húsuk nem lenne ehetõ.
Mert a teknõc húsa kellemes és finom.
A kalózok is, ha olykor nem jutnak hozzá marhahúshoz, ezzel rakják tele az éléskamrát, és úgy bontanak vitorlát.
<p>
Mialatt beszélgettek, a nap lebukott a tengerbe.
A távolban, a vakító fény lángnyelveit egyetlen felhõ homályosította el, de ezt az egy foltot kivéve, az egész égbolt selymes kékségben ragyogott, benne csillagok raja csillogott.
<p>
- Megígérted, hogy a kalózokról beszélsz nekem - kérlelte Henry -, akiket a partvidék testvéreinek nevezel.
Mondd csak, hajóztál már velük?
<p>
A szakács kelletlenül szabódott.
<p>
- Béke van most Spanyolország és Anglia közt - mondta.
- És én nem akarom a király békeszerzõdését megszegni.
Nem, sohasem hajóztam velük.
De sok mindent hallottam róluk, ami talán igaz is.
A kalózok nagy szamarak, úgy tartják róluk.
Gazdag zsákmányhoz jutnak, de aztán Tortuga és Goaves kocsmárosainál és bordélygazdáinál verik el a pénzüket, mint a gyerekek: szétrombolják homokváraikat, amikor belefáradtak a játékba.
Ahogy mondom, nagyon ostobák.
<p>
- S egyikük sem foglalt el soha egy várost? - kérdezte Henry.
<p>
- Hát amolyan falucskák behódoltak már nekik, de komolyabb gyõzelmekre nincs vezérük.
<p>
- De, olyan nagy várost, kincsekkel - faggatta Henry.
<p>
- Mondom, hogy soha.
Hisz gyerekek.
Erõs, bátor gyerekek.
<p>
- De ha valaki óvatosan kigondolná, és tervet készítene, be tudna venni egy spanyol várost?
<p>
- Hohó - nevetett a szakács.
- Csak nem akarsz te is kalóz lenni?
<p>
- De ha valaki gondos tervet készítene?
<p>
- Persze, ha lenne olyan kalóz, aki egyáltalán tervezni tud, gondosan vagy akárhogy, akkor lehetne; de ilyen martalóc nincs.
Kisgyerekek, harcolnak, mint az ördögök, és szépen halnak meg - de ostobák ám!
Egy kupa borért elsüllyesztenek egy hajót, amikor el is adhatnák.
<p>
- Ha valaki óvatosan átgondolná és mérlegelné a lehetõségeket, s lennének emberei is, akkor talán - akkor talán lehetne.
<p>
- Igen, azt hiszem, lehetne.
<p>
- Volt egyszer egy Pierre le Grand nevû.
Az nem volt ostoba.
<p>
- Igen, de Pierre megszerzett egy gazdag hajót, és hazaszaladt Franciaországba!
Óvatos duhaj volt, nem okos ember.
S lehet, hogy visszajön ide a tengerpartra, s elveszti mindenét, még a fejét is.
<p>
- Mégis - mondja Henry növekvõ elszántsággal -, mégis azt hiszem, véghez lehet vinni, ha valaki majd alaposan és jól átgondolja a dolgot.
<p>
Néhány nap múlva szárazföld közelébe értek.
Egyik reggel a láthatár szélén egy hegység, sápadt árnya ült.
A hajó mellett tuskók és fatörzsek úszkáltak már, szárazföldi madarak szálltak a fedélzetre, s megpihentek a kötélzeten.
<p>
A nyár honába értek - innen indul útjára esztendõnként az északi vidékekre.
Délelõtt a nap fényes réz cintányérként ragyogott, fehéres-ólomszínû volt körülötte az ég.
A hajó körül éjszaka roppant halak úsztak, nyomukat halovány fény tekervényes szalagjai jelezték.
Az elõvitorla alatt a hajóorrnál zubogó víz körül milliónyi repkedõ gyémánt csillogott.
A tenger itt csendesen hullámzó kerek tó, melyet selymes bõr borít.
A víz, ahogy csendesen hullámzott el mellettük, bûvös delejességgel bénította meg az agyvelõt.
Mintha valami tûzbe feledkeztek volna.
Szinte semmit se láttak, a szemüket mégis csak nagy erõfeszítéssel tudták levenni a tengerrõl, míg végül álmok zsongították el tudatukat, pedig nem is aludtak.
<p>
A trópusi óceánok békessége legyõzi a megértés minden vágyát.
Már nem is cél révbe jutni, csak hajózni, hajózni, ki az idõ birodalmából.
Mintha hónapok, évek telnének lassú cammogásban.
De a legénység nem volt türelmetlen.
Elvégezték a munkát, s utána valami különös, boldog levertségben heverésztek a fedélzeten.
<p>
Egyik nap egy úszó szigettel találkoztak.
Egy szénaboglyára emlékeztetett, és zöld volt, mint a sarjadó árpa.
Hínár borította dúsan, vad növényzet, vadszõlõ, futónövények és néhány sötét kérgû fa.
Henry olyan szemeket meresztett rá, mintha varázslatot látna.
S elhaladtak a sziget mellett, majd újra s újra találkoztak eggyel-eggyel, míg végül egy trópusi kora hajnalon Barbadosba hajózott be a vitorlás.
Vasmacskái nagyot csobbantak a tengerben, s imbolyogva szálltak le a mélybe; repült a horgonylánc mögöttük.
<p>
A parton, akár a kis szigeteken, salátazöld volt a dzsungel.
Beljebb, egyenesre metszett sorokban piros tetejû fehér házak, ültetvények, még beljebb, a vörös föld sebként virított elõ a dombok dzsungeljából, legtávolabb pedig hegyek meredtek élesen és szigorúan - erõs szürke agyarakhoz hasonlítottak.
<p>
Kicsiny fatörzsbõl vájt csónakok vették körül a hajót, friss gyümölcsöt és egy halom összekötözött szárnyast hoztak.
Eladni jöttek és venni, vagy tán ellopni a hajó rakományát.
Csillogó fekete férfiak gazdagon cifrázott énekeket daloltak evezés közben.
Henry - a korláthoz támaszkodva - túláradó örömmel szemlélte az új országot.
Szebb volt mint remélte.
Ez a látvány örömkönnyeket csalt a szemébe.
<p>
Tim csüggedten, szomorúan állt a közelben.
Végül odajött, és megállt Henry elõtt.
<p>
- Szomorú vagyok, hogy egy derék fiút, aki reggelimet kifizette, be kellett csapnom - kezdte.
- Olyan szomorú vagyok, hogy nem tudok tõle aludni.
<p>
- De hisz nem csaptál be! - kiáltott fel Henry.
- Elhoztál az Indiákra, ahová oly rettentõen kívánkoztam.
<p>
- Eh! - mondta Tim bánatosan.
- Ha én is vallásos volnék, mint a kapitány, azt mondanám, Isten akarata ez - s aztán elfelejteném az egészet.
Ha kereskedõ volnék, vagy rangom volna, prédikálhatnék arról, hogyan kell az embernek élnie.
De nekem nincs vallásom, csak egy Ave Mariát vagy egy Miserere Dominét mormolok el a viharban, ami meg a rangomat illeti, hát szegény tengerész vagyok Cork falujából, s elszomorít, hogy becsaptam egy fiút, aki nekem, az idegennek kifizette a reggelijét.
<p>
Egy karcsú csónak húzott el mellettük, hat erõs karib evezett benne.
Henry ezeket figyelte.
A csónak farában egy alacsony, ideges angol ült, arcát nem cserzették ki az évek, csak egyre pirosabb és pirosabb lett, amíg már úgy tetszett, hogy a vékony vérerek a bõrén kívül futnak.
A kis ember sápadt szemében állandó határozatlanság és zavar fénye tükrözõdött.
Csónakja odaütõdött a hajó oldalához, és õ lassan mászott fel a fedélzetre, majd egyenest a kapitányhoz tartott.
<p>
- Már itt is van - kiáltott fel Tim -, de ugye, nem gondolsz majd rám haraggal, Henry, hisz látod, milyen bánatot okoz nekem is.
<p>
A kapitány elkiáltotta magát.
<p>
- Konyhalegény!
Hé, konyhalegény!
Morgan!
A tathoz!
<p>
Henry odaszaladt a hajó végére, ahol a kapitány meg az angol állt.
S elképedt, amikor a csenevész gyarmatos óvatosan megtapogatta a karját és a vállát.
<p>
- Tízet adhatok érte - mondta a férfi.
<p>
- Tizenkettõt! - alkudott a kapitány.
<p>
- Komolyan azt gondolja, megéri?
Nem vagyok valami gazdag, és kérem, én tízre gondoltam.
<p>
- Rendben van, tizenegyért megkaphatja, de isten látja a lelkemet, többet ér.
Nézze csak az izmait meg a széles vállát.
Nem pusztul bele olyan könnyen, mint a többiek.
Bizony uram, többet is megér, de maga megkaphatja tizenegyért.
<p>
- Kérem, ha õszintén azt gondolja - habozott az ültetvényes, de azért pénzt kotort elõ a zsebébõl.
A pénz összegubancolódott hurokkal, krétadarabkákkal, egy tollszárral és egy törött kulccsal együtt hevert a tenyerén.
<p>
A kapitány pedig papírlapot húzott elõ a zsebébõl, és megmutatta a gyereknek.
Szerzõdési ív volt, öt esztendõre szóló, akkurátusan Henry Morgan nevére kitöltve, alján pedig a brit címer.
<p>
- De én nem akarom, hogy eladjatok - tiltakozott Henry -, nem azért jöttem, hogy eladjanak.
Én szerencsét próbálni jöttem, tengerész akarok lenni.
<p>
- Az is leszel - felelt a kapitány kedveskedve, mintha engedélyt adna rá - öt esztendõ múltán.
Most pedig menj szépen ezzel az úrral, de aztán ne legyen macskanyávogás!
Gondolod, fenntarthatnám a hajót abból, hogy Indiába kívánkozó fiúkat fuvarozok?
Végezd a munkádat, bízzál Istenben, s akkor minden jóra fordul.
A kemény, de egyszersmind alázatos lélek sohasem veszít a tapasztalással.
- S csitítgatva vezette végig Henryt a fedélzeten.
<p>
Végül a fiú hangja is erõre kapott.
<p>
- Tim - kiáltotta -, Tim!
Eladnak engem, Tim.
Ó, Tim, segíts!
- De felelet nem érkezett.
Tim ugyan meghallotta a kiáltozást, de csak halkan sírdogált a függõágyán, mint egy kicsiny, megkorbácsolt gyerek.
<p>
És Henry, ahogy kiszállt a hajóról új gazdája oldalán, semmit sem érzett.
Csupán egy kis kaparást a torkában.
Harag nem ébredt benne - csak valami súlyos, szomorú tompaság fojtogatta.
<p>
4.
<p>
Így került Henry Morgan Barbadosba.
Egy fehér papír parancsa kényszerítette arra, hogy életét, lelkét és testét egy bizonyos James Flower ültetvényes kényére-kedvére kiszolgáltassa, s térden csússzon elõtte.
<p>
James Flower nem volt rossz ember, de az is bizonyos, hogy kiváló sem.
Egész élete az eszmék - mindenféle ideák - iránti éhségben telt el, eszmék teremtésének vágyában.
Eszméket akart felfogni, lüktetõ életre melengetni, hogy odavághassa õket a meglepett világnak.
De nem jutottak eszmék az eszébe.
Testes angol lelkész volt az apja, vaskos prédikációkat írt, melyeket alkalmanként ki is nyomatott, bár igen kevesen vásárolták.
Anyja a prédikációkat kivonatolta verseiben.
Ezek a versek a zord ortodoxia kötetének függelékeként jelentek meg.
Tehát apjának és anyjának is voltak eszméi, és ha keveset is, de mindketten alkottak valamit.
<p>
James Flower ilyen atmoszférában nõtt fel: 
- "A kiadómhoz kell ma elmennem, Helén.
<p>
- Jaj, William, nagyszerû gondolat ébredt bennem ma reggel, fésülködés közben - micsoda sugallat!
Bizonyára Istentõl való.
Azt hiszem, négysoros versekben írom meg.
Ó, nagyszerû!
S pompásan egybevág a te gyönyörû szavaiddal, amiket az alázatosságról mondtál.
<p>
- Ah, persze, de nekem ma a kiadómhoz kell mennem, utánanézek, hogy mennek a prédikációk.
Küldtem egy példányt az érseknek, s lehet, hogy õ már említette valahol.
Ez pedig talán nagy keresletet indít meg."
<p>
Igen, az eszmék emberei voltak, s gyakran csóválták a fejüket ostoba fiuk láttán.
Õ tisztelettel övezte õket, megrémült a nagyságuktól, és szégyellte magát, így hát már fiatalon elhatározta, hogy neki is eszméi lesznek.
Képtelenül sokat olvasott össze.
Egyszer Jakab király A boszorkányság védelmében címû könyve került a kezébe, s õ megpróbálta bebizonyítani a király igazát, õsi varázsszavak és valami fekete szesz segítségével, melyben egy csomó mocskos vegyszer mellett még jókora adag hasis is volt, megpróbált a háztetõrõl elrepülni.
Scot A boszorkányság leleplezése címû könyve csak akkor került hozzá, amikor törött lábát gyógyítgatta.
<p>
Descartes rendszere nagy feltûnést keltett a tanult emberek között ekkor.
És James Flower ennek nyomán határozta el, hogy minden filozófiát egy végsõ posztulátummá szûr le.
Papírt és egy csomó finom tollat rakott ki maga elé, de a posztulátum így sem jutott az eszébe.
"Gondolkozom, tehát vagyok - mondta -, végül is tehát azt gondolom, hogy vagyok."
De ez ugyanabba a körbe torkollik vissza, és nem vezet sehová.
Késõbb Bacon újonnan alakult iskolájához csatlakozott.
Kitartó kísérletezés közben összeégette az ujjait, megpróbálta árpával keresztezni a lóherét, számtalan rovarnak tépdeste ki a lábát, csakhogy felfedezzen valamit - bármit; de hát sohasem fedezett fel semmit.
Ám mivel egy nagybátyjától rá hagyományozott pénzösszegbõl volt némi jövedelme, széles körû és változatos kísérletezést folytatott.
<p>
Egy áthatóan fanatikus szeparatista vad könyvet írt a legszebb tudományos stílusban: Az alkoholos szeszfélék pillanatnyi és állandó hatásáról.
Ez a munka is James Flower kezébe került, és egy este elindult kipróbálni valamely képtelen feltevését.
Kutatómunkája közben az önfegyelmezés szelleme elhagyta, és minden ok vagy elõzmény nélkül egy flaskával támadt rá õfelsége egyik gárdistájára.
Hiszen, ha tudta volna: ez volt élete egyetlen önálló eszméje.
A botrányt édesanyjának fõesperes rokona simította el.
James Flower szerény vagyonát egy kis barbadosi ültetvénybe fektették bele, és aztán elküldték: éljen ott.
Nyilvánvaló, hogy nem illett õ az ortodoxia és a pentameterek honába.
<p>
S a szigeten öregedett meg, reménytelenül.
A legjobb könyvtára volt Nyugat-Indiában, s már amennyire megítélhetõ, messze környéken õ volt a legtanultabb ember.
De tudása az egység semmi jelét nem adta.
Nem fogta fel, amit tanult, és nem szívta magába, amire emlékezett.
Összefüggéstelen tények és tanok szomorú tömege honolt a fejében.
Agyában, akárcsak könyvespolcain, Caesar kommentárjai Demokritosszal és a spontán szaporodásról szóló értekezéssel néztek farkasszemet.
James Flower alkotni akart.
De csak csendes, barátságos kis ember lett, valahogy terméketlen és nagyon haszontalan.
Az utóbbi években a közhelyeket tévesztette össze az eszmékkel.
Ha valaki elég hangosan képviselt valamely meggyõzõdést, már megrémítette James Flowert, s õ ijedten azt mondogatta magában: "íme, egy az istenáldotta alkotók közül, akikben az a szikra ég, mely belõlem teljesen kiveszett."
<p>
5.
<p>
A nagy, zöld ültetvényen kevés fehér ember élt, s akik ott dolgoztak, azok is bágyadt, rongyos ördögök, valamely régen elfelejtett bûncselekményükért szolgáltak még.
Testükben úgy terpeszkedett a láz, mint valami szendergõ, aki felébred, ingerkedik idõnként, aztán elalszik, de mintha egyik gúnyos szemét nyitva tartaná.
A földet a tíz körmükkel kaparták a mezõkön; és szolgaságuk esztendei elhamvasztották hunyó szemük tüzét, válluk legörbedt, s fáradt, tompa közöny tömte el agyuk szövedékét.
Nyelvük London fattyú zsargonjából a guineai négerek néhány szavával és a karibok egy-két csipogó kifejezésével vegyült.
Ha ezeket az embereket felszabadították a rabszolgaságból, egy ideig céltalanul bolyongtak, s sóvárogva nézték munkába induló egykori társaikat.
Aztán, kis idõ múltán új szerzõdést írtak alá, vagy betegen kószáltak, mint a széttört ketrecébõl szabadult tigris.
<p>
A felügyelõt közülük szemelték ki, s most, hogy egykori társainak parancsolt, saját szenvedéseire emlékezve, példátlan kínzásokat eszelt ki.
<p>
James Flower partra hozta Henryt.
A fiú hallgatag szenvedése valahogy meghatotta az ültetvényest.
Szolgáit ugyan eddig sohasem vette emberszámba; vakon követte az idõsebb Cato ravasz parancsait, ami a rabszolgákat illeti.
De itt most olyan valakire talált, akiben megérezte az emberét, s aki talán "úriember" lehetett egykor.
Ez a fiú kiáltva tiltakozott az ellen, hogy rabszolga legyen.
A többiek mindig úgy szálltak partra, hogy ismerték sorsukat, ezért nyilvánvaló rosszindulatot mutattak, amit ki kell belõlük verni a deresen.
<p>
- Ne bánkódj, gyermekem - vigasztalta az ültetvényes.
- Túl fiatal vagy még ide.
De néhány év, s férfi leszel, erõs.
<p>
Henry ostobán válaszolt.
<p>
- Kalóz akartam lenni.
Azért szálltam tengerre, hogy vagyont gyûjtsek, nevem legyen.
Hogyan vigyem mindezt véghez, ha földet túró rabszolga vagyok?
<p>
- Nem kényszerítlek arra, hogy a földet túrd.
Azért akartalak téged - azért akartalak, hogy végre legyen gyerek a háznál, mert öregszem.
Társat kerestem, aki beszélget velem, és meghallgatna engem.
A többi ültetvényes eljár a házamhoz; megisszák a boromat, de amikor elmennek, úgy hiszem, nevetnek rajtam meg a könyveimen, az én drága könyveimen.
Te velem ülsz majd esténként, s talán a könyvben olvasott dolgokról fogunk társalogni.
Az édesapád, azt hiszem, tanult ember lehetett.
Úgy festesz legalábbis.
De ma - folytatta szelíden James Flower - akasztás lesz nálunk, sietnünk kell, hogy odaérjünk.
Nem tudom, mit követhetett el a fickó, de biztos megérdemli.
Mit is mond errõl - ó, elfelejtettem a nevét, pedig valahol olvastam: "A kegyetlen büntetés legfõbb értéke, hogy azokat sújtja, akikkel hasonló dolog mindig megeshet."
Igen, azt hiszem, helyes is valakit olykor-olykor felakasztani.
Költséges ugyan, de jótékonyan hat a többiek magaviseletére.
Különben a felügyelõm intézi mindezt.
Tudod, néha már azt hiszem, élvezi a dolgot.
<p>
A fiút odavezette a szorosan egymáshoz épített szalmatetõs agyagházak négyszögéhez.
A házak ajtaja mind a térre nyílott.
És a négyszög közepén, rettenetes fétisként, fekete fából emelt magas bitófa állott, melyet addig dörgöltek olajjal, míg fényesen ragyogott a napsugárban.
Úgy helyezték el ezt a bitófát, hogy egyetlen rabszolga sem nézhetett ki kunyhójából anélkül, hogy a tekintete ne találkozott volna a fekete rémülettel, mely az õ végét is jelentheti.
Mindez a felügyelõ munkája volt.
A fekete fát saját kezével fényesítette ragyogóra.
Szokása volt, hogy fejét félrehajtva megállt bámészkodni elõtte, ahogy egy mûvész nézi újonnan befejezett munkáját.
<p>
Az ültetvényes és a fiú leült.
A szolgákat beterelték a négyszög közepére.
És Henry egy megkötözött, meztelen fekete alakot látott ott reszketni és dideregni.
A négerek a földre vetették magukat, ide-oda hánykolódtak s nyögtek; a fehér rabszolgák fogcsikorgatva nagyokat káromkodtak, hogy elûzzék ijedtségüket.
A karibok guggoltak, tekintetükben sem különösebb érdeklõdés, sem félelem nem látszott, így guggolhatnak a tûzre meredve, mikor az ételük fõ.
<p>
Amikor vége volt az egésznek, és a fekete áldozat petyhüdten s törött nyakkal lógott, az ültetvényes feltekintett, s észrevette, hogy Henry riadtan sírdogál.
<p>
- Tudom, elsõ alkalommal komiszul fest az ilyesmi - mondta.
- Mikor én láttam elõször ilyent, jó ideig nem tudtam aludni.
De aztán, ha már úgy ötöt láttál, tízet, egy tucatnyit, s ugyanígy zajlik le, nem érzel utána semmit, és ügyet sem vetsz rá, akár egy elmetszett nyakkal csapkodó csirkére.
<p>
Henry szánalmasan szipogva kapkodta a levegõt.
<p>
- Majd mutatok neked valamit errõl az érzésrõl, Holmaronnak az inkvizíció eszközeirõl írott munkáiban.
"Ha valaki elsõ alkalommal tanúja az emberi szenvedésnek - írja egy helyütt - természetellenesnek véli, mert az egyes ember tapasztalatában a tisztességes és békés lélek a mérvadó.
De jó néhány efféle tapasztalat nyomán a kínzás látványa természetessé válik, és az ép ember bizonyos mértékig élvezni is kezdi."
Emlékeztess rá, hogy ezt a részt egyszer megmutassam neked, ámbár hozzá kell tennem, én még sohasem jutottam el efféle dolgok élvezetéig.
<p>
A következõ hónap egyik estéjén a veranda homályos mélyén ültek mind a ketten, és James Flower ismeretlen tudományokra tanította az ifjú Henry Morgant.
A fiú kíváncsian fülelt, hisz az ültetvényes gyakran beszélt ókori hadi tettekrõl és haditervekrõl.
<p>
- S benne vannak ezek a dolgok azokban a könyvekben, amik itt húzódnak végig a falon? - kérdezte Henry egyik este.
<p>
- Mind benne vannak, és ó, még hány ezer dolog.
<p>
Egy idõ után Henry már könyörgött: 
- Megtanítana engem, uram, a könyvek nyelvére?
Olyasmik állnak bennük, amiket én is elolvasnék.
<p>
James Flower örült.
Most, hogy továbbadhatta a fiúnak az olvasmányait, elégedettebb volt, mint valaha.
Szívét melegség töltötte el a fiatal szolga iránt.
<p>
- Latinul és görögül tanulsz majd tõlem - kiáltott fel lelkesen -, és héberül is, ha akarod.
<p>
- Háborúról és hajózásról szeretnék olvasni - válaszolt az ifjú Henry -, azokról a régi csatákról, melyekrõl mesélt nekem, mert egyszer majd kalóz leszek, és elfoglalok egy spanyol várost.
<p>
És a következõ hónapokban gyorsan szívta magába ezeket a nyelveket, hisz élt benne a tudásvágy.
James Flower pedig még mélyebben temetkezett el köteteibe, mint valaha, hisz ez az új szerep kedves szórakozást jelentett neki.
<p>
Nem sokkal késõbb már így beszélt a fiúval: 
- Henry, kérd meg a felügyelõt, hogy a partra gyûjtse be a melaszt.
Hajó érkezett, megveszik.
- Aztán késõbb: 
- Nincs valami mára, Henry, amit el kéne intéznem?
<p>
- De igen, uram, nagy hajó érkezett Hollandiából.
Nekünk meg nagy szükségünk van sarlókra.
A karibok majdnem mindet elloptak, hogy kardot kovácsoljanak belõlük.
Egy nap, uram, még meggyûlik a bajunk ezekkel a karibokkal.
<p>
- Henry fiam, ugye utánanézel ezeknek a sarlóknak?
A tûzõ napon minden lépés fáraszt.
És büntettesd meg az indiánokat, ha valamit ellopnak.
Utánanézel, ugye, ennek is?
<p>
Az ültetvény igazgatását lépésrõl lépésre Henry ragadta magához.
<p>
Egy este - Henry már egy esztendeje élt ott - elnyerte James Flower teljes becsülését; tán egy kis ijedõs tiszteletet is, bár a szeretete ettõl még nem csökkent.
<p>
- Gondolkozott-e már az ókori háborúkon? - kérdezte tõle Henry.
- Olvastam Nagy Sándor, Xenophón és Caesar haditetteirõl.
S az ütött szöget a fejembe, hogy egy csata és a taktikája - vagyis a sikeres hadviselés nem más, mint megdicsõült csalás.
Persze, az erõre, a fegyverekre is szükség van, de a háborút igazánból az az ember nyeri meg, aki ott ül hátul, mint a csaló a kártyajátéknál, és mesterkedéseivel megzavarja az ellenfelet.
Gondolkozott-e már ezen, uram?
Bárki, aki úgy ismeri a közönséges generálisok gondolkodását, mint én a rabszolgákét - könnyen csatát nyer.
Az ilyen embernek csak azt nem szabad tennie, amit várnak tõle.
Vajon nem ez a jó taktika titka, uram?
<p>
- Ez még nem jutott eszembe - tûnõdött el James Flower egy cseppet féltékenyen.
S a tiszteletet, amit az eszmék emberei iránt érzett, Henryre ruházta át.
Az ültetvényes nagy megnyugvást talált abban, hogy végül is (ezzel vigasztalta magát) õ volt a tanító, aki ezeket az eszméket felébresztette.
<p>
Két esztendõre rá, hogy Henry megérkezett, a felügyelõ szolgálatának ideje letelt.
S a szabadság túl erõs méreg volt elméjének, hisz hozzászokott, hogy másokat fegyelmezzen.
Agya megbomlott, dühöngés szállta meg, s ordítozva vágott neki a mezõknek.
Rátámadt mindenkire, aki útjába került.
Mániája estére rettenetes tébollyá hatalmasodott.
A földön fetrengett bitófája alatt, véres hab fröcskölt a szájából; a szolgák rémülten nézték.
Végül föltápászkodott, zilált hajjal, lobogó, bomlott szemmel.
- Fáklyát ragadott, s nekivágott a földeknek.
Ahogy a nádrakások közelébe ért - Henry Morgan lelõtte.
<p>
- Ki ismeri úgy itt a munkát, mint én, s kiben bízhatna jobban, uram? - kérdezte Henry az ültetvényest.
- Könyvekbõl és tapasztalatból annyit tanultam már, hogy ezt az ültetvényt százszor termõbbé tehetném.
<p>
Henrynek több hatalma lett, mint a felügyelõnek.
<p>
A térrõl eltávolíttatta a bitót.
Az akasztásokat ezután titokban, éjszakánként hajtották végre.
Egyáltalán nem kíméletbõl.
Henry kiokoskodta, hogy ismeretlen dologból sohasem lehet megszokott valami, hogy a büntetés, amelyet nem látnak, rettenetesebben hat a többi rabszolgára, mint a fényes nappal végrehajtott kivégzések.
Sok mindent tanult meg Henry a szolgákkal való foglalatosságból.
Rájött, hogy sohasem szabad elárulnia, mit is gondol, mert akkor rejtélyes módon õt is kordában tartanák, ebbõl aztán nehéz kitörni.
Hidegnek, fölényesnek, sértõnek kell lennie alantasaival, hisz a sértést kevés kivétellel a felsõbbrendûség jelének tekintik.
Az emberek mindig hittek a látszatnak, és õ mindig annak látszott, aminek csak akart.
<p>
Ha valaki pompásan öltözik, gazdagnak és hatalmasnak vélik, ekképpen bánnak vele.
Ha úgy közölt dolgokat, mintha hinne bennük, a legtöbben tényleg engedelmeskedtek, mintha õ valóban hitt volna benne.
Ami pedig ebbõl a leckébõl a legfontosabb volt számára: ha tökéletesen becsületes volt, és kilenc egymást követõ ügyletben pontosan számolt el, annyit lophatott a tizedik alkalommal, amennyit csak akart, s még álmában sem jutott eszébe senkinek, hogy gyanakodjon rá, feltéve, ha azt a kilenc alkalmat megfelelõ nyomatékkal hozta az emberek tudomására.
<p>
Ez utóbbi tanítás hasznát kellõképpen bizonyította az a növekvõ aranyhalom, melyet az ágya alatt egy dobozban õrzött.
S õ szigorúan ragaszkodott elveihez.
Senkitõl sem engedte kiismerni magát, gondolataiba sem engedett betekintést, hitét, képességeit, fogyatékosságait sem fedte fel.
Mivel a legtöbb ember nem hisz magában, annak sem hisznek, akit magukhoz hasonlónak ismernek.
<p>
Ezeket az elveket fokozatosan szûrte le életébõl, míg szinte ura lett az ültetvénynek, és James Flower szánalmasan ráhagyatkozott tanácsaira, parancsaira; a karibok, a feketék és a fehér fegyencek pedig gyûlölték, féltek tõle, és sérthetetlennek tekintették.
<p>
James Flower fürdött a boldogságban.
Boldogabb volt, mint valaha - mert ez a fiú levette válláról az ültetvény gyûlölt terhét.
Nem kellett többé a föld megmûvelésének dolgaival törõdnie.
Egyre inkább elmerült könyvei között, és most, hogy az öregkor küszöbére érkezett, újra meg újra átolvasta ugyanazokat a könyveket, anélkül, hogy észrevette volna.
Olykor enyhe bosszúsággal gondolt arra a vigyázatlan személyre, aki telefirkálta a lapok szélét, és szamárfüleket hajtott rájuk.
<p>
És Henry Morgan óriási ültetvényt és nagy hatalmat szerzett magának.
Uralma alatt kivirágzott és gyarapodott a föld.
A mezõbõl ötször annyi termést sajtolt ki, mint annak elõtte.
A rabszolgák az önkívületig dolgoztak a korbácsok alatt, melyek a földekre is elkísérték õket, de ezekben a korbácsütésekben nem volt semmi gyûlölet.
A régi felügyelõ gyönyört talált a büntetésben; Henry Morgan azonban nem volt kegyetlen.
Csak könyörtelen.
Egyszerûen gyorsabb ütemre késztette üzemét.
Ahogy az ember nem is gondol arra, hogy gyengéd legyen egy fogaskerékkel vagy egy szélmalommal - ennek a fiúnak se jutott eszébe, hogy elkényeztesse rabszolgáit.
<p>
Henry pénzt csikart ki a földbõl, s ebbõl csipegetett hozzá az ágy alatti dobozban gyûjtött összeghez - egy cseppet az évi nádeladásból, csipetnyit egy új ökör vásárlásából.
Tolvajlásnak ez nemigen nevezhetõ: inkább egyfajta siker után járó jutaléknak.
Az aranypénzek halma egyre gyarapodott, arra az idõre, amikor Henry Morgan martalóckodni indul, s elfoglal egy spanyol várost.
<p>
6.
<p>
Három éve szolgált már Henry, s bár csak tizennyolc esztendõs, jól megtermett, erõs férfi lett.
Kondor fekete haja mintha feszesebben simult volna a fején, s a szája határozottabbá keményedett.
Végigmustrálta magát, s érezte, hogy elégedettnek kellene lennie.
De a szemében még mindig ott bujkált az a távolba nézõ, a jelen határán átugró tekintet.
Egy vékonyka, berzenkedõ vágy vörös fonálként vonult végig minden ébredésen s minden álmán.
Vissza kell térnie a tengerhez, a hajókhoz.
Szülõanyja és szeretõje volt a tenger, istennõ, akinek parancsára mindig kész szolgálni.
Hisz még a neve is tenger mellett élõt jelent az õsi brit nyelvben.
Igen, a hajók most már kegyetlenül vonzották.
Egy-egy arra járó kereskedõhajóval a szíve is elhajózott.
<p>
A nagy házban mindent kitanult, amit a hajózásról a könyvek írtak, s az ültetvény apró naszádján bekalandozta a parti vizeket.
Ám mindezt csak gyerekjátéknak tartotta, ami nem képezi ki jártas tengerésszé.
Szorgalmasan kellett tanulnia, mert a közeljövõben kalózkodni indul, hogy elfoglaljon egy spanyol várost.
<p>
S ezért, egyik este, így szólt urához: 
- Szeretnék valamit megbeszélni önnel, uram.
<p>
James Flower feltekintett a könyvébõl, s fejét a szék támlájára hajtotta.
<p>
- Ha lenne hajónk, hogy termékeinket Jamaicába vigyük - kezdte Henry -, sokat takaríthatnánk meg a szállításnál.
A hajó költségei busásan megtérülnének a haszonból.
Amellett más ültetvények áruját is szállíthatnánk, olcsóbb bérért, mint amit a kereskedõk kérnek.
<p>
- De hol jut az ember manapság ilyen hajóhoz? - kérdezte James Flower.
<p>
- Itt horgonyzik egy a kikötõben, s ha vagy két árboccal megtoldanánk, akkor...
<p>
- Akkor vedd meg, s hozd rendbe.
Jobban értesz hozzá, mint én.
Egyébként érdekes feltevés ez itt a holdlakókról.
"Talán cseppet se hasonlítanak emberi lényekhez - kezdte olvasni.
- Könnyen lehetséges, hogy a nyakuk..."
<p>
- Hétszáz fontba kerülne, uram.
<p>
- Mi kerülne hétszáz fontba?
Úgy látszik, nem figyelsz rám úgy, mint azelõtt, Henry.
Hallgasd meg ezt a bekezdést; szórakoztató s egyszersmind tanulságos...
<p>
Henry kitataroztatta a hajót, s amikor áttisztította s kifestette, az Elisabeth nevet adta neki vízrebocsátás elõtt.
Szinte személyes társának érezte a hajóját, mint a ló a lovashoz: hozzánõtt.
Persze, meg kell tanulnia a hajózás szabályait; de még enélkül is, mintha vitorlásának szelleme a lelkébe szívódott volna, az õ lelkének egy fele pedig a hajóba költözött.
Állhatatos szerelem volt ez s a tenger okos értése.
A fedélzet remegésébõl, a kormánykerék gyengéd érintésébõl szinte ösztönösen érezte meg, hogyan álljon be szélirányba.
Mint aki a kedvese keblére hajtja a fejét, s szenvedélyének hullámzását pihegésébõl hallja ki.
<p>
Most már otthagyhatná Barbadost, indulhatna fosztogatni a megbízható Elisabethen, de ennek még nem jött el az ideje.
Pénze még kevés volt, és õ túl fiatal; továbbá különös, szemérmes szeretetet érzett James Flower iránt is.
<p>
Henry elégedett volt, legalábbis kis idõre.
A szenvedély, ami - vagy a kártyáért, vagy a borért s némelyeknél a nõi testekért - minden emberben ott lobog, ha különbözõ hõfokon is, nála a fedélzet nyikorgásában, a vitorla csattogásában talált kielégülést.
A baljós fekete egekbõl fújó szél úgy hatott rá, mint egy kupa bor, mint egy kártyacsata vagy egy szenvedélyes ölelés.
<p>
Jamaicába vitorlázott a terméssel, cirkált a szigetek között.
Az ültetvény még több hasznot hajtott, s Henry pénzesdoboza egyre súlyosabb lett.
<p>
S mégis, néhány hónap múlva, nyomasztóan kínzó vágyakozás fogta el.
Kisfiúkorának sóvárgása éledt újjá, még erõsebben.
Az Elisabeth lecsillapította régi vágyát, de egyszersmind újat oltott belé.
Úgy hitte, a fosztogatás vágya csábítja: a csodálatos selymek, a csillogó arany, az emberek bámulata, s a szíve még perzselõbben kívánkozott mindezek után.
<p>
Henry a rabszolgakunyhók barna vagy fekete asszonyait kereste fel ilyenkor, hogy csillapítsa ezt a mardosást, ha már õ maga nem tudja csillapítani másképp; s az asszonyok birkaszemmel, tehetetlenül fogadták, tetszését keresve.
Azt remélték, hogy kedveskedésükkel több ennivalóhoz jutnak, vagy ajándékképpen egy korsó rumhoz.
Henry minden alkalommal undorodva jött el tõlük, s egy cseppet szánta is õket szegényes, reménykedõ prostitúciójukért.
<p>
Egyszer Port Royal rabszolgapiacán rátalált Paulette-re, s megvásárolta.
Karcsú volt és mégis formás; vad és gyengéd egyidõben.
Kevert vérû, szegény kis rabszolga, spanyol is, karib, néger és francia.
Szedett-vedett õsei öröksége: haja akár egy fekete vízesés, szeme kék, mint a tenger és keleties metszésû, s arany, aranyos a bõre.
Érzéki, gyújtó szépség - a lába arany lángként remegett, ajka karcsú kígyóként vonaglott, vagy vörös virággá virult ki.
Gyermek volt még, de élettapasztalatra öreg.
Bár megkeresztelték, faszobrokat imádott, s nyújtott varázsimát énekelt a Nagy Kígyó tiszteletére.
<p>
Bájos gépezet, tökéletesen felszerelve a szexuális játék gyönyöreire - így gondolt rá Henry.
Emlékeztetett az éjszaka nyúlánk, hideg asszonyaira, akik álomszárnyakon repülnek azokra a lélek nélküli testekre, a szenvedély álmainak testeire.
Kicsiny, szõlõ futotta kunyhót építtetett neki Henry, banánlevél tetõvel s itt szeretkezett vele.
<p>
Paulette elõször csak hálás volt, hogy lusta, könnyû életet biztosít neki, kényelmes házimunkával tarkított napokat, de késõbb szenvedélyes szerelemre gyulladt.
Fürge kutyusként figyelte a fiú arcát, hogy egy szavára vad gyönyörrel ugorjék fel, vagy szûkölve vesse porba magát egy másikra.
<p>
Ha Henry elkomolyodott, vagy nyugtalanság szállta meg, Paulette félt tõle.
Ilyenkor egy dzsungelisten elefántcsont szobrocskája elé térdelt, s a Szûzhöz imádkozott a szerelméért.
Néha egy pohárka tejet tett ki a szárnyas Jun-Jo-Bee-nek, aki a férfiak hûségére vigyáz.
Kevert vérének lobogó és édes mesterkedéseivel megpróbálta szorosan magához láncolni Henryt.
Bõrébõl és hajából dús keleti illat áradt, szantálfával és mirrhával dörzsölte a testét.
<p>
Ha Henry borongós kedvében volt: 
- Szereted Paulette-et? - faggatta.
- Szereted Paulette-et?
Biztosan tudod, hogy szereted?
<p>
- Persze hogy szeretem Paulette-et.
Lehet-e látni Paulette-et, a drága kis Paulette-et, érinteni az ajkát - és nem szeretni õt?
- De a tekintete a tenger felé kalandozott, vizslatva-fürkészve a kanyargós partot.
<p>
- De valóban, de igazán szereted a kicsi Paulette-et?
Gyere, csókold meg a te Paulette-ed kicsi mellét.
<p>
- Hát persze hogy szeretem Paulette-et.
Így!
Most megcsókoltam a melled, megint elhajoltál.
De most maradj csendben kicsit.
Hallgasd, hogyan kuruttyolnak a békák.
Kíváncsi lennék, mi riasztotta fel azt a vén szakállas majmot a fán; biztosan valamelyik rabszolga.
Talán gyümölcsöt akart lopni.
- És Henry szeme nyugtalanul kalandozott a tenger felé.
<p>
Ahogy múlt az év, Paulette szerelme a riadozó félelem erõs borát is megkóstolta.
Tudta, hogyha Henry elhagyja õt, a magánynál is nagyobb bajba kerülhet.
Kényszeríthetik, hogy ott térdepeljen a szolgák sorában, s a körmeivel túrja a földet a növények körül, mint a többi asszony.
És akkor, egy szép napon, egy hatalmas, izmos karú néger kunyhójába lökik be, s az õ parányi arany teste egy vadállat szorításában morzsolódik össze, aki ráadásul fekete fiúval ejti teherbe - erõs fekete fiúval, aki, ha felnõ, túrhatja a földet, s verejtékezhet a napon.
A sziget többi fekete asszonyával is ez történt.
Lelkének egyik fele, amelyik már nagyon öreg volt, megborzongott e gondolatokra, s ez az õsi lélek tudta jól, hogy Henry elhagyja egyszer.
<p>
De ekkor felcsillant elõtte a remény.
Ha feleségül venné õt - hisz ez ugyan képtelenség, de furcsa dolgok is megestek már -, ha feleségül venné õt, akkor sohasem kellene félnie.
Mert azok a különös teremtmények, a feleségek, valami sajátos úton-módon, valami isteni szándék szerint vértezve vannak a nyomorúságos és kellemetlen dolgok ellen.
Ah!
Látta õket Port Royalban.
Férjük minden aljas bizalmaskodás ellen védelmükre szegõdik.
Illatos zsebkendõn át lélegzenek, hogy elfojtsák a csatornabûzt, s néha még apró vattacsomót is tettek a fülükbe, hogy az utca káromkodását meg ne hallják.
S Paulette azt is tudta - nem mondták-e neki elégszer? -, hogy otthonukban fehér, puha ágyon heverésznek, és lomhán parancsolgatnak rabszolgáiknak.
<p>
Ez az az áldott helyzet, melyre reménye tört.
S hogy a teste kevés ehhez, tudta jól.
Gyakran vallott kudarcot édes képességeivel.
Ha torkig lakatta Henryt szerelemmel, jó ideig nem kereste fel lugasát: ha Paulette visszautasította vágya kielégítését, akkor vagy bosszúsan otthagyta, vagy nevetve s durván dobta rá az alacsony pálmaheverõre.
Más kényszerítõ erõt kell felkutatnia, roppant hatalmas eszközöket, hogy a házasságra rávegye.
<p>
Valahányszor Henry kakaóval Port Royalba hajózott, Paulette szinte eszét vesztette.
Ismerte rajongását a hajóért, szerelmét a tenger iránt, s dühödt féltékenység ébredt benne.
Lelki szemével látta, amint a kormánykereket a szeretõ gyöngéd simogatásával becézi.
Igen, pozdorjává tudná törni azt a kormányt: elrabolta tõle õt.
<p>
Rá kell vennie, hogy jobban szeresse Paulette-et a hajóknál, jobban a tengereknél, vagy bárminél a földön, hogy feleségül vegye.
Akkor dölyfösen páváskodhatna a kunyhók között, és leköphetné a rabszolgákat; akkor sohasem juttatná eszébe semmi a földtúrást, vagy a fekete gyerekek kihordását; piros ruhát viselne, s ezüstláncot a nyakában.
Még az is meglehet, hogy egy idõ múltán az ebédjét is behoznák: õ ágyban feküdne, s betegnek tettetné magát.
Ilyen gondolatokra kéjesen rugdalózott a lábacskájával, s azokon a sértõ kifejezéseken töprengett, amiket egy fullánkos nyelvû, kövér néger nõnek vágna oda, feltéve, ha már Henry felesége volna.
Ez a vén nyomorult leringyózta Paulette-et egy gyûlésen.
Paulette ugyan már akkor jó csomó haját kitépte, mielõtt még lefoghatták volna - de azért mégis, egyszer megmutatja annak a fekete nõnek!
A deresen korbácsoltatja meg!
<p>
Amíg Henry oda volt, egy kereskedõhajó futott be a kikötõbe, és Paulette kiment a partra, hogy megnézze, milyen holmikat is hozott, s megbámulja a napbarnított tengerészek partraszállását.
Egyikük, egy hatalmas, testes ír, fekete rumtól részegen, üldözni kezdte, s nekiszorította egy ládahalomnak.
Gyorsan s ügyesen próbált menekülni a kelepcébõl, de a matróz szorosan fogta, ha részeg is volt.
<p>
- Egy tündért fogtam, hogy megfoldozza a cipõmet - nevetett a férfi, s jól a szeme közé nézett.
- Bizony isten, tündér.
- De aztán azt is észrevette, hogy szép és aprócska ez a lány, lágyan és tagoltan beszél.
<p>
- Édes tündérke vagy - édesebb azoknál, akiket eddig ismertem.
Ugyan mit szólhat egy ilyen karcsú kis test egy nagy, csúnya bárkához, mint én vagyok?
Gyere hozzám feleségül, s mindened meglesz, ami csak egy tengerésztõl kitelik.
<p>
- Nem - kiáltotta.
- Soha!
- Kibújt az ölelésbõl, és elszaladt.
A matróz lerogyott a fövenyre, és bambán bámult maga elé.
<p>
- Álmodtam - suttogta -, álom volt, a szellemek incselkedése.
Ilyen dolgok sohase történnek egy szegény hajóssal.
Nem, a hajósoknak ott vannak a csinos ringyók, szúrós, könyörtelen szemükkel, hogy azt mondhassák: "Gyere, de a pénzt elõször, édesem."
<p>
Paulette azonban ebbõl kitalálta, hogyan vetesse el magát Henryvel.
Lerészegíti, bor segítségével vet tõrt neki, s egy pap lesz a közelben, hogy az õ pisszegõ hívására megjelenhessen.
<p>
A csapdát már az elsõ estére elkészítette, ahogy Henry megjött a tengerrõl - egy nagy peruviai borral töltött kõkorsót.
Lopott arannyal vesztegette meg a papot, aki egy fa árnyékában várakozott.
Henry nagyon fáradt volt.
Kevés matrózt vitt magával, s derekasan kivette a munkából a részét.
A kicsiny, szõlõ futotta kunyhó kellemes, nyugalmas menedék volt a számára.
A fehér telihold ezüst csíkokat húzott a tengeren, és bíborhálót szõtt a parton.
A pálmák között a dzsungel enyhe szellõje édesen dalolt.
Behozta a bort, s töltött neki egy kupával.
<p>
- Szereted Paulette-et?
<p>
- Isten a tanúm rá, szeretem Paulette-et; édes, drága Paulette.
- Még egy pohár, aztán még egy s örökösen: 
- Biztos, hogy szereted Paulette-et?
<p>
- Paulette kicsiny csillag, melyet ezüstlánc kapcsol a mellemhez.
<p>
Még egy pohárral.
<p>
- Ugye, senkit sem szeretsz Paulette-en kívül?
<p>
- Vágyódva jöttem már, hogy Paulette-et megkeressem.
Gondolatban velem vitorlázott a tengeren - s karját szorosra fonta a nõ karcsú, arany dereka körül.
<p>
Még egy, és még egy, és még egy; akkor a karja lehullott róla: Henry ökölbe szorította a kezét.
A lány már félve kérdezte: 
- Ó!
Szereted Paulette-et? - mert Henry mogorva, különös és fagyos lett.
<p>
- Régi idõkrõl mesélek most neked - kezdte Henry rekedten.
- Akkor még kisfiú voltam, játékos kis kölyök, de a szerelemhez már elég öreg.
Lakott felénk egy lány, Elisabethnek hívták - egy gazdag földesúr gyermeke volt.
Ah!
Gyönyörû volt, mint ez a mai éjszaka, hallgatag és gyönyörû, mint ez a holdsütötte karcsú pálmafa.
Szerettem õt, azzal a szerelemmel, ami csak egyszer lobban fel az ember életében.
Még a szívünk is egyszerre dobbant.
És még most is milyen élesen tûnnek elém azok a merész tervek, amiket együtt szõttünk, õ meg én, odahaza, éjszakánként a hegyoldalban ülve.
Egy hatalmas udvarházba akartunk költözni, sok-sok gyermeket látni magunk körül.
Az efféle szerelmet te sohasem ismerheted meg, Paulette...
<p>
- Eh!
Nem tarthatott sokáig.
A féltékeny istenek megölik a boldogságot.
Ami jó, nem tarthat sokáig.
A mi vidékünkön csirkefogó tengerészek bandája kóborolt, azok raboltak el engem - a kisfiút, hogy rabszolgának adjanak el.
Kegyetlen dolog volt Elisabethet elveszíteni.
Kegyetlen dolog, amit esztendõk múltán sem felejt el az ember - És zokogásban tört ki Paulette-re borulva.
<p>
Paulette megriadt ettõl a változástól.
Megsimogatta Henry haját, letörölte a könnyeit, míg végül Henry lélegzete egyenletessé csitult.
Akkor Paulette újra kezdte, szinte reménytelen türelemmel, mint valami ostoba gyereket kérdezgetõ tanár: 
- De hát szereted Paulette-et?
<p>
Henry felugrott, s végigmérte a lányt.
<p>
- Téged?
Téged szeretni?...
De hisz te csak egy kis állatka vagy!
Csinos, kicsi aranyos állatka, bizony, de csak merõ hús - semmi több.
S imádhat-e valaki egy istent csak azért, mert óriási, szerethet-e egy országot, melynek más erénye sincs a roppant kiterjedésén kívül, vagy szerelmes lehet egy asszonyba, akinek egész birodalma csak a húsából áll?
Paulette!
Neked nincs lelked!
Elisabeth lelkének fehér szárnyai voltak.
Persze szeretlek téged - igen -, azt szeretem benned, ami szeretnivaló rajtad: a testedet.
De Elisabeth - õt a lelkemmel szeretem.
<p>
Paulette elképedt.
<p>
- Mi az a lélek - kérdezte -, s hogy juthatnék én is hozzá, ha bennem egyáltalában nincsen?
S hol a te lelked, amit én sohasem láttam, és amirõl sohasem hallottam?
S ha a lélek nem látható, nem hallható, s nem megfogható - honnan tudod, hogy Elisabethnek lelke volt?
<p>
- Kuss! - kiáltott rá dühösen -, kuss! vagy szétverem a fejed és a deresen korbácsoltatlak meg.
Olyan dolgokról beszélsz, amikhez fel nem érhetsz.
Mit tudhatsz te a szerelemrõl, ami több a te tested játékainál?
<p>
7.
<p>
Karácsony köszöntött a forró trópusokra, Henry szolgaságának negyedik karácsonya, és James Flower egy kis színes szalagokkal átkötött dobozt ajándékozott neki.
<p>
- Az év ajándéka - mondta, és szeme ragyogott az örömtõl, amíg Henry a csomagocskát bontogatta.
Egy tölgyfa ládikó volt benne, abban pedig, bélésének vörös selymén szolgakötelezvényének széttépett darabjai.
Henry belemarkolt a papírszeletkékbe, kivette õket a ládikóból, bámészan nézegette, majd kelletlenül felnevetett.
A fejét kezére hajtotta.
<p>
- Nem vagy a szolgám többé, hanem a fiam - mondta az ültetvényes.
- A fiam vagy már, akit furcsa tudományokra oktattam - és tanítani foglak még sokáig, így élünk együtt örökké, s beszélgetésekkel ütjük el az estéket.
<p>
Henry fölemelte a fejét.
<p>
- Óh, de én nem maradhatok, én kalóz akarok lenni.
Nem maradhatok.
<p>
- Hogy te - hogy te nem maradhatsz?
De hisz, Henry, én már elterveztem az életünket.
Csak nem hagysz itt?
<p>
- Uram - felelte Henry -, nekem muszáj kalóznak állnom.
Egész idõ alatt ez volt az egyetlen célom.
Mennem kell, uram.
<p>
- De Henry, drága Henry, fele ültetvényem a tiéd, és halálom után rád száll az egész - persze, ha ittmaradsz velem.
<p>
- Nem lehet - kiáltott fel az ifjú Henry.
- Nem az íratott nekem, hogy ültetvényesként éljek.
Uram, az én fejem a sok tûnõdésben tökéletesre érlelte már a terveket, semmi sem zavarhatja össze azokat.
<p>
James Flower összecsuklott a székében.
<p>
- Nagyon magányos leszek itt egyedül.
Nem is tudom, mihez kezdek majd nélküled.
<p>
Henryt a régi idõbe röpítette vissza az emlékezet, amikor Robert apó mondta ugyanezeket a szavakat a tûzbe mosolyogva - "nagyon egyedül leszek itt nélküled, fiam".
Vajon az édesanyja még mindig hidegen, mereven és csendesen ül otthon?
Biztos, hogy túl van már az egészen.
Az emberek mindig túlélik azokat a dolgokat, amiktõl úgy féltek.
S aztán a kis Paulette jutott az eszébe, aki a rémülettõl elsírja magát a kunyhójában, ha majd megmondja neki.
<p>
- Van itt egy kis szolgalány - mondta -, a kis Paulette.
Védelmem alatt áll.
S ha valaha is a szívébe fogadott, uram, megtenne most nekem valamit?
Örökre, örökre hagyja meg neki a kunyhóját, és sohase engedje, hogy kihajtsák a mezõre, megkorbácsolják, vagy hozzáadják valami feketéhez.
Ugye, biztosan megteszi ezt nekem?
<p>
- Persze hogy megteszem - nyugtatgatta James Flower.
- Jó volt veled itt, Henry, jó volt hallani esténként a hangodat.
Mivel töltöm majd ezeket az estéket?
Senki sincs, aki pótolhatna téged, mert hûséges fiam voltál.
Nagyon magányos leszek itt nélküled, te fiú!
<p>
Henry így válaszolt: 
- A szolgálatában végzett munkát bõségesen jutalmazta az a tudás, amit ezeken az estéken a fejembe vert.
Jobban fog hiányozni nekem, uram, mint ahogy ki tudom fejezni.
De hát nem érti?
Kalóznak kell állnom, és elfoglalnom egy spanyol várost, mert belémfészkelte magát az a gondolat, hogy ha valaki óvatosan tervez és latolgatja a lehetõségeit, s jól veszi számba az embereit, akkor ez is sikerülhet.
Nem hiába tanulmányoztam az ókori háborúkat.
Nekem nevet kell szereznem és vagyont.
Akkor aztán, ha elnyertem az emberek csodálatát, talán visszajövök önhöz, uram, és akkor üldögélhetünk és beszélgethetünk esténként.
Nem felejti el a kívánságomat, ami Paulette-re vonatkozik?
<p>
- Ki is az a Paulette? - kérdezte az ültetvényes.
<p>
- Ki volna?
A rabszolgalány, akit említettem.
Sohase engedje a szolgák közé keveredni, hiszen szeretem ezt a lányt.
<p>
- Ah, persze!
Emlékszem rá!
S te merre indulsz, Henry?
<p>
- Jamaicába.
Nagybátyám, Sir Edward, már régóta Port Royal helyettes kormányzója.
Én ugyan sohasem láttam õt - persze, hisz én rabszolga voltam, õ meg úriember.
Levelet viszek hozzá, az apám adta velem esztendõkkel ezelõtt.
Talán hozzásegít a bácsikám ahhoz, hogy vegyek egy hajót a kalózkodáshoz.
<p>
- Majd én segítlek hozzá a hajóvásárláshoz.
Te nagyon jó voltál hozzám - hízelgett neki az ültetvényes.
<p>
Henryt szégyenkezés fogta el, hiszen az ágya alatti dobozban aranypénzek kupaca ragyogott - ezer fontnyinál is több.
<p>
- Nem, nem - intette le Flowert -, nem.
Pénzben sohasem fizethetett volna annyit, amennyit nekem a tanítása ért, és hogy az apám volt.
- Most, hogy távozni készült, döbbent rá Henry: megszerette ezt a piros arcú, sóvárgó embert.
<p>
Izmos, csillogó bõrû feketék eveztek a csónakban, amely egy horgonyzó hajó felé siklott.
A hajót a fõadmirális indította, hogy fekete rabszolgákat hozzon Guineából a szigetekre.
James Flower vörösen és nagyon csendesen ült a csónak farában.
De ahogy közeledtek a hajóhoz, felemelte a fejét, s könyörgõn szólt Henryhez: 
- Van még egy könyv a polcon, amit sohasem olvastál.
<p>
- Egy nap visszajövök, és elolvasom.
<p>
- Vannak még a fejemben dolgok, melyekrõl sohasem beszéltem neked, fiam.
<p>
- Ha elnyertem az emberek csodálatát, visszajövök.
<p>
- Esküszöl?
<p>
- Hát - igen, esküszöm.
<p>
- És mennyi idõbe telik, hogy véghezvidd ezeket, Henry?
<p>
- Nem tudhatom.
Lehet, hogy egy év vagy tíz, tán húsz.
Tündöklõ nevet kell szereznem.
- Henry felkapaszkodott a hajó fedélzetére.
<p>
- Esténként nagyon egyedül leszek, fiam.
<p>
- Magam is, uram.
Nézze csak!
Felhúzzák a horgonyt!
Isten vele, uram.
Paulette-et nem felejti el?
<p>
- Paulette, Paulette?
Ah, igen, már emlékszem.
<p>
8.
<p>
Henry Morgan megérkezett az angol Port Royal városába.
Poggyászát a parton hagyta, s nekiindult nagybátyját megkeresni.
<p>
- Meg tudná-e mondani, hol találom a helyettes kormányzót? - kérdezõsködött az utcákon.
<p>
- Amott a palotája, fiatalember, de ki tudja, otthon van-e?
<p>
A palotája - amilyet egy angol úr épít hivatalnak a hazájától távol - arra az emberre vallott, akit Robert Morgan írt le.
A leveleit a Helyettes Kormányzó Palotájából keltezte.
Henry meg is találta a palotát: egy alacsony, gondozatlan házat, a fala fehérre meszelt vályog, a tetõt széttöredezett, vörös cserepek fedték.
Kapujánál egy gyámoltalan alabárdos állt, nagy és használhatatlan fegyverét mereven tartotta maga elé.
Kínos fegyelemmel tûrte az arcán az ellenséges legyek légióját.
<p>
Az alabárd sorompóként ereszkedett le a küszöb elõtt Henry közeledtére.
<p>
- Sir Edward Morgant keresem.
<p>
- Mit akarsz te õexcellenciájától?
<p>
- Ugyan kérem, hisz a nagybátyám, és beszélni akarok vele.
<p>
A katona gyanakvóan méregette Henryt, s az ujjai még merevebben feszültek rá az alabárdjára.
Akkor Henrynek eszébe jutott az ültetvényen szerzett tapasztalata.
Talán ez az ember is vörös kabátjával együtt, csupán valamilyen rabszolga.
<p>
- Félre az útból, te átkozott bohóc - kiáltott rá.
- Félre az útból, vagy felakasztatlak!
<p>
Az ember úgy elgyávult, hogy majd elejtette a fegyverét.
<p>
- Parancsára, uram, továbbítom az üzenetét, uram - kis ezüst sípba fújt, mire egy zöldsujtásos szolga jött a kapuhoz.
<p>
- Egy ifjú úriember keresi õexcellenciáját - jelentette.
<p>
Henryt egy kicsiny szobába vezették, melyet vastag, szürke, gazdagon aranyozott függönyök sötétítettek el.
A falon három fakó arckép lógott, fekete keretben; két lovag tollas kalpagban és egy csinos hölgy rizsporos hajjal, selyemruhában, amely a vállát s keble felét födetlenül hagyta.
<p>
Valahol, egy elfüggönyözött ajtó mögül hárfapengetés halk zenéje hallatszott.
A szolga átvette Henry levelét, és magára hagyta.
<p>
És õ nagyon egyedül érezte magát.
A fontoskodó szõrszálhasogatás szelleme érzett ezen a házon.
Még a festett arcképek is udvarias megvetést árasztottak.
Az ajtófüggönyökbe beleszõtték a brit címert, egyik oldalra az oroszlánt, amint a pajzs felét tartja, és az egyszarvút, a pajzs másik felével, a másik oldalon.
Ha összeengedték a függönyt, a címer teljessé kerekedett.
Henry félni kezdett a nagybátyjától ebben a szobában.
<p>
De ezeket a gondolatokat Sir Edward megjelenése kiverte a fejébõl.
Az apja volt szinte, ahogy visszaemlékezett rá - és mégsem az.
Robert apó sohasem viselne olyan bajuszt, mint egy szemöldök, és Robert életében sohasem jöhetne olyan fordulat, ami rákényszerítené, hogy ajkát olyan vékonyra préselje össze, mint ez a kis bajusz.
Ezek ketten egyformának születtek, mint két tojás, de a szájukat már maguk formázták.
<p>
Robert igazat mondott.
Ez az ember itt az õ hivalkodó ellentéte.
De Sir Edward olyan volt, mint egy színész, akire bár nevetséges szerepet osztottak ki, mégis úgy játssza végig, hogy az övé látszik kifogástalannak, és a többieké képtelennek.
Bíbor kabátja, melyet a nyaknál és kézelõnél paszomány szegélyezett, hosszú gyíklesõje, ami szürke selyemtokjában már-már ceruzányivá vékonyult; szürke selyemharisnyája és puha szürke cipõje, melyen szalagok hajladoztak - mindez Henry elõtt a legillendõbb viseletnek tûnt.
Saját tisztes ruhája az összehasonlításnál nem állta meg a próbát.
<p>
Nagybátyja állhatatosan nézett rá, arra várt, hogy Henry szólaljon meg elõször.
<p>
- Henry Morgan vagyok uram, Robert fia - kezdte õ egyszerûen.
<p>
- Látom, hogy az vagy.
Hasonlíttok - egy cseppet emlékeztetsz rá.
Mivel szolgálhatok hát?
<p>
- Hát én... én nem is tudom.
Csak éppen fölkerestem, hogy életjelt adjak magamról.
<p>
- Ez kedves volt tõled.
Igen - nagyon kedves.
<p>
Nehéz volt így belefogni a mondókába.
Ennyi, már-már gúnyos udvariasság közepette, Henry megkérdezte: 
- Hallott-e valamit a szüleimrõl, mi történt velük az öt év alatt, míg távol voltam?
<p>
- Öt esztendõ!
Mit csináltál, kérlek?
<p>
- Rabszolga voltam, uram.
Hát a szüleim?
<p>
- Anyád meghalt.
<p>
- Anyám meghalt - ismételte Henry suttogva.
- Vajon akkor halt meg nyomban - tûnõdött -, amikor eljöttem?
- Nem verte le nagyon a hír, pedig a szavak rémséges, végzetes dolgokat visszhangoztak.
Itt befejezõdött valami, ami sohasem támadhat életre.
- Anyám meghalt - mormolta -, és az apám?
<p>
- Úgy hallom, apád különös dolgokat mûvel a rózsakertjében.
Rhys úr írt róla nekem.
Leszakítja a kinyílt virágokat, és szétszórja a levegõbe, mintha megõrült volna.
A földet virágszirmok borítják; a szomszédok meg körülállják és nevetnek rajta.
Robert sohasem volt épeszû, vagy inkább sohasem volt elég bölcs, hogy I. Jakab mellé álljon.
Én a magam részérõl mindig gondoltam, hogy így vagy úgy, de egyszer megszégyenül.
Semmit sem tisztelt, amit tisztelni érdemes.
S miért kell neki ilyesmit csinálnia, az emberek nevetésétõl kísérve - hisz ez szégyent hoz a rokonaira is.
<p>
- Bácsikám, komolyan gondolja, hogy beszámíthatatlan?
<p>
- Azt nem tudom - válaszolta Sir Edward, s egy kis türelmetlenséggel tette hozzá: - Én csak Rhys úr levelét idéztem.
Hivatalom nem engedi, hogy hiábavaló találgatásokra fecséreljem az idõt, vagy idétlen fecsegésre - emelte fel a hangját célzatosan.
<p>
A hárfa iskolás pengetése abbamaradt, az ajtó függönyét most hirtelen félrehúzták, és egy karcsú lány lépett be.
Nem lehetett jól látni a sötét szobában.
Csak annyi látszott, hogy nem szép, inkább büszkén csinos.
Kedvesen volt öltözve, de az arca sápadt.
Még a haja is sápadt, tört arany.
Egészében Sir Edward halvány s fáradt lenyomatának tetszett.
<p>
A lány meglepõdött, hogy Henryt ott találja, õ pedig úgy érezte, kissé fél tõle, éppúgy, ahogy Sir Edwardtól is.
A lány úgy nézett Henryre, mint valami ízetlen ételre, amit csak azért nem hajít ki otthonából, mert az udvariasság alapszabályai tiltják.
<p>
- Unokafivéred, Henry - mutatta be õt Sir Edward kurtán.
- Az én árva kislányom, Elisabeth.
- És aztán idegesen, hogy ebbõl az ismeretségbõl valószínûleg semmi jó sem származhat: - Nem kellene még egy kicsit gyakorolnod, drágám?
<p>
Elisabeth alig észrevehetõen hajolt meg Henry elõtt, s az apjához hasonló módon üdvözölte.
<p>
- Örvendek.
Igen, uram, azt hiszem, még gyakorolnom kell.
Ez az utolsó darab igen szép, bár nehéz.
- Aztán eltûnt a függöny mögött, ahonnan ismét felcsendült a hárfa lassú, ütemes pengetése.
<p>
Henry összeszedte bátorságát, bár félt ettõl az embertõl.
<p>
- Egy bizonyos dologról szeretnék beszélni önnel, uram.
Én kalózkodásra szeretném adni a fejem, bácsikám - a tengeren egy nagy felfegyverzett hajón, s ha már sokat szedtem össze, s ha egy csapatnyi ember tisztelettel gyûlik körém, akkor elfoglalok egy spanyol várost, zsákmányért és váltságért.
Jó tengerész vagyok, bácsikám.
Azt hiszem, minden tengeren tudnék hajózni, s van bennem erõ, hogy gonddal készítsem elõ a harcaimat.
Sokat olvastam az ókori háborúkról.
A kalózok sohasem képviseltek még akkora hatalmat, mint én adnék nekik.
Hiszen hadsereget, flottát szerveznék belõlük, édes bácsikám.
A partvidék egész Szabad Testvériségének élére állnék, s ez olyan fegyveres erõ lenne, amivel számolni kell.
<p>
- Meghánytam-vetettem ezeket a gondolatokat szolgaságom esztendeiben.
A szívemben sír valami, hogy végbevigyem ezeket a terveket.
Minden álmom végcélja az, hogy nagy nevet s nagy vagyont szerezzek magamnak.
Ismerem az erõmet.
Húszéves vagyok; esztendõket töltöttem a tengeren, s mindehhez még ezer fontom is van.
Azt az embert, aki most segít rajtam - aki hozzám társul -, gazdaggá teszem.
Biztos vagyok a dolgomban!
<p>
- Bácsikámat arra kérem, toldja meg az én ezer fontomat annyival, hogy jól felszerelt hajót vehessek, s szabad, bátor fickókat gyûjthessek magam köré, akiknek én parancsolok.
Ha még ezer fontot kapnék, esküszöm, gazdagabbá teszem, mint amilyen gazdag most.
<p>
A hárfa elhallgatott.
A fiú kitörésének elején Sir Edward fölemelte a kezét, hogy megállítsa õt, de a szavak lerohanták.
Amikor pedig a hárfa is elnémult, Sir Edward feszengve tekingetett az ajtó felé.
Végül úgy látszott, figyelmével ismét Henryt ajándékozza meg.
<p>
- Bizonytalan vállalkozásokban nem kockáztathatom a pénzem - mondta metszõn.
- Idõm sincs a további beszélgetésre.
A kormányzót várom tanácskozásra, minden pillanatban itt lehet.
Neked még csak annyit: zabolátlan és felelõtlen kölyök vagy, akit valószínûleg felkötnek majd a kalandjaiért.
Apád is olyan, mint te, de neki csak az elméje zabolátlan.
<p>
- Felvilágosíthatlak továbbá arról, hogy Spanyolország és Anglia békét kötöttek, nem valami jó érzés, az igaz, de mégis béke van.
Ha beleportyázol ebbe a békébe, az én kötelességem a büntetésedrõl gondoskodni, bármily kellemetlenül érintene is.
Nem a kerekfejûek vannak már hatalmon, az olyan zsiványságokat, amiket Cromwell elnézett, szigorúan veszik manapság.
Emlékezz a szavaimra, mert nem szívesen akasztatnám fel az unokaöcsémet.
De most már valóban búcsúznom kell.
<p>
A harag könnyei égtek Henry szemében.
<p>
- Köszönöm, hogy felkerestél - tette hozzá a bácsikája.
- Isten veled.
- S ezzel eltûnt a lefüggönyözött ajtó mögött.
<p>
Henry délcegen lépkedett az utcán.
Észrevette, hogy kis távolságra elõtte az unokahúga halad egy magas néger kíséretében.
Lassabbra fogta lépteit, hogy a lány mögött maradhasson, de az is lassított.
<p>
- Talán beszélni akar velem - tûnõdött Henry, s meggyorsította lépteit, hogy beérje õt.
Elképedve vette szemügyre most azt, amit a szoba eltitkolt elõle.
Ez a lány csak tizennégy éves, nem több.
Elisabeth felkapta a fejét, hogy a fiú odaért mellé.
<p>
- Történik valami érdekes is itt az Indiákon? - kérdezte Henry.
<p>
- Amennyit csak akar - vágta rá a választ.
<p>
- Persze, már jó ideje itt vagyunk, tudja.
- Kis napernyõjével megbökte a szolgája karját, s faképnél hagyván a bámuló Henryt befordult egy mellékutcába.
<p>
Elkeserítették ezek a büszke rokonok, akik úgy kerülték, mintha piszkos volna.
S még csak ostobának se nevezheti õket, hiszen mély benyomást gyakoroltak rá.
Sikerült elérniük, hogy magányosnak, elhagyatottnak s nagyon fiatalnak érezze magát.
<p>
Port Royal szûk utcáit iszapos szenny borította, melyet vastag sárrá dagasztottak a kordék s a meztelen lábak.
Port Royal csak annyiban hasonlított egy városhoz, mint a helyettes kormányzó palotája a Whitehallhoz.
Utcái keskeny sikátorok, melyeket piszkos faházak szegélyeztek.
S minden házról erkély meredt az utca fölé, emberek lebzseltek rajta, s az elhaladó Henryt bámulták; nem épp érdeklõdve, inkább kimerülten, ahogy a beteg figyeli a mennyezeten mászkáló legyeket.
<p>
Az egyik utcában mintha csak nõk laktak volna - fekete némberek és fehérek és megõszült asszonyok, beesett arcukon a láz rózsáival.
Mint tisztátalan szirének, úgy hajoltak ki az erkélyrõl, s halkan hívogatták, ahogy elhaladt mellettük.
Aztán, hogy ügyet sem vetett rájuk, dühödt papagájként trágár szavakat rikácsoltak, s köpködtek utána.
<p>
A part mentén egy kocsmaféléhez érkezett: nagy tömeg gyülekezett elõtte.
Az út közepén egy bevert fenekû hordó állott.
Jól megtermett, részeg ember hõbörgött mellette nevetséges paszományokban és tollas kalpagban.
Az arra járóknak kupát, korsót, sõt még kalapot is színültig töltött borral.
Olykor koccintani kívánt vagy éljenzésre szomjazott, s a tömeg kiáltozva válaszolt neki.
<p>
Az ifjú Henry nagy szomorúságában el akart mellette surranni.
<p>
- Gyere, igyál az egészségemre, te fiú!
<p>
- Nincs kedvem inni - válaszolta Henry.
<p>
- Nincs kedved inni?
- A hatalmas férfi meglepõdött ezen a furcsa, új rejtélyen.
Aztán elöntötte a düh.
<p>
- Inni fogsz, az istenemre mondom, ha Dawes kapitány, aki ezen a héten kapta el a Sangre de Cristo szállítóhajót, rád parancsol.
<p>
A bosszús ember odalépett hozzá, hirtelen egy nagy pisztolyt kapott elõ az övébõl, s imbolyogva Henry mellének szegezte.
<p>
A fiú farkasszemet nézett a pisztolycsõvel.
<p>
- Iszom az egészségedre - közölte.
De amíg ivott, váratlan ötlet jutott az eszébe.
- Hadd beszéljek veled négyszemközt, Dawes kapitány uram - s betuszkolta a martalócot a kocsma ajtaján.
- A legközelebbi portyádról. - kezdte Henry.
<p>
- A pokolba az új portyával - harsogta a kapitány.
- Nem most fogtam ki a jó zsákmányt, mi?
Van pénzem is, vagy tán nincs?
Mi az ördögnek fecsegsz te új útról?
Várj, amíg elvertem a zsákmányt, s a sebeim behegedtek.
Várd ki, amíg szárazra ittam Port Royalt, akkor gyere hozzám, és beszélhetünk az új útról.
- Kirohant az utcára.
- Fiúk! - ordította.
- Órák óta nem ittatok az egészségemre.
Gyerünk, üvöltsünk együtt, az az igazi ének!
<p>
Henry elkeseredve sétált tovább.
A kikötõben jó néhány hajó horgonyzott.
Egy matrózhoz lépett, aki a homokban ült.
<p>
- Amaz ott gyors lehet - kezdett a beszédbe, hogy megismerkedhessen vele.
<p>
- Igen, megjárja.
<p>
- Van most a városban valami híresebb kalóz? - kérdezte Henry.
<p>
- Csupán a Dawes, az is csak ordítozó patkány.
Elkap egy kis bárkát, amin Campeche élelmét szállítják, s olyan hûhót csap körülötte, hogy azt hinnéd, Panamát hozta haza magával.
<p>
- Más nincs is itt?
<p>
- Hát van itt egy Grippo nevû, de az nem rabol, csak ha fegyvertelen hajóra bukkan.
A saját árnyékától is berezel ez a Grippo.
Igen, itt horgonyzik, zsákmány nélkül, s azt hiszem, fekete rumot iszik hitelbe.
<p>
- Melyik a hajója? - érdeklõdött Henry.
<p>
- Hát ez itt ni.
Ganymede-nek hívják.
Azt beszélik, Saint Malóban csaklizta el, mikor részeg volt a legénység.
Kilencedmagával dobálta bele a tengerbe a kinyúlt fickókat, és ide vitorláztak az Indiákra a hajóval.
Bizony, erõs jószág, de Grippo rossz kapitány.
Csoda, hogy nem futott vele zátonyra eddig is.
Hanem Mansveldt, az jó kapitány.
De Mansveldt most Tortugában van.
<p>
- Jó, gyors vitorlás - állapította meg Henry -, bár több vászon is lehetne rajta baj nélkül.
S a fegyverzete milyen?
<p>
- Azt mondják, az mindent felülmúl.
<p>
Henry még aznap éjszaka rátalált az iszogató tengerészre egy parti kunyhóban.
Ez az ember már szinte fekete volt; két vastag ránc barázdálta az arca két oldalát, mintha selyemzsinórokat feszítettek volna szorosan a bõrre, míg a húsba mélyedve el nem tûntek.
Úgy pislogott ide-oda, mint az õrök, ha bajt szimatolnak.
<p>
- Te vagy az a Grippo? - kérdezte tõle Henry.
<p>
- Én nem fosztogatok - kiáltotta az ember hátrálva.
- Én nem vagyok rabló.
Nem lehet rám sütni semmit.
- Egyszer Saint Malóban így fogták el, s utána addig korbácsolták a kínpadon, míg százszámra nyíltak tüzelõ sebek a hátán, s mindegyikbõl vér buggyant.
Azóta Grippo még attól is félt, aki csak cseppet is a hatóság emberére emlékeztetett.
<p>
- Ki vagy te? - kérdezte.
<p>
- Én vagyok az, aki, azt hiszem, megcsinálja a szerencsédet - jelentette ki Henry magabiztosan.
Tudta, hogyan kell bánni ezzel az emberrel, hiszen hasonlított az ültetvény rabszolgáihoz - gyáva s tálán kapzsi is volt.
- Mihez kezdenél ötszáz angol fonttal, Grippo?
<p>
A fekete ember megnyalta az ajkát, és az elõtte álló üres pohárra pillantott.
<p>
- Mit kell tennem ennyi pénzért? - suttogta.
<p>
- Eladod nekem a Ganymede kapitányságát.
<p>
Most Grippo óvatoskodott.
<p>
- A Ganymede sokkal többet ér - jelentette ki határozottan.
<p>
- De én nem akarom megvenni a hajót - csak a kapitányságát.
Ide figyelj, Grippo!
A következõkben állapodom meg veled.
A Ganymede fele érdekeltségéért meg a kapitányságért adok neked ötszáz fontot, így szállunk tengerre.
Azt hiszem, értek a zsákmányszerzéshez, ha az emberek nem kapnak hajba mindenen.
Grippo, én írásban kötelezem magam valamire.
Ha a Ganymede-del egyetlen vállalkozásba belebukom, visszakapod az egész hajót, és megtarthatod az ötszáz fontot is.
<p>
Grippo még mindig az üres pohárba bámult, de hirtelen izgatott lett.
<p>
- Adj nekem pénzt - kiáltotta.
- Gyorsan!
Add a pénzt!
- Majd ezt: - Oloto!
Oloto!
Fehér bort hozz, fehér bort.
Krisztus szerelmére!
Gyorsan!
<p>
Harmadik fejezet 
1.
<p>
Sokak hírneve csillogott fennen már Darien partjain s a zöld Karibi-szigetek között, amikor Henry Morgan beállt kalóznak.
Tortuga borkiméréseiben százszámra terjedtek a legendák szerzett és elpazarolt vagyonokról, elfoglalt és elsüllyesztett hajókról, aranyról és a fedélzetre faforgácsként leszórt ékszerekrõl.
<p>
A kalózok Szabad Testvérisége rettegett hatalommá nõtt, mióta Pierre le Grand s egy csapatnyi vadász kimerészkedett Hispaniola erdeibõl, s egy csónakkal elfogta a páncélflotta helyettes admirálisát.
Franciaország, Hispánia és Anglia jó menhelynek vélték a szigeteket bûnözõik számára, s esztendõkön át rakodtak ki értéktelen emberi rakományt Nyugat-Indiában.
Ezeknél az õsi nemzeteknél volt olyan idõ, hogy ha valaki nem tudott megalapozott s erkölcsös létet felmutatni, hajóra rakták, s eladták rabszolgaként bárkinek, aki csekély összeget fizetett érte.
Ezek az emberek, ha idejük letelt, fegyvert raboltak, s rászabadultak a spanyolokra.
Nem csoda, hiszen Spanyolország gazdag volt és katolikus, míg a hugenották, lutheránusok, anglikánok szegények és rongyosak.
Szent háborút vívtak hát.
Spanyolország hét lakat alatt tartotta a világ kincseit.
Ha a szegény, nyomorult csavargók a rácson keresztül megkaparintottak egy aranyat, mi kár származott belõle?
Ki törõdött azzal, Spanyolországot leszámítva?
Angliát és Franciaországot meg Hollandiát ez bizonyára nem háborította.
Néha még fel is fegyverezték õket Aragon és Kasztília ellen, ezért bukkanhatott olykor az ember férfiakra, akiket tíz éve még börtönhajón zsuppoltak ki, s most "Kapitány a király kegyelmébõl".
<p>
Franciaország legalább a szívén viselte tékozló gyermekei sorsát, s ezerkétszáz asszonyt küldött a martalócoknak feleségül.
Mind az ezerkétszáz azon nyomban, hogy partot ért, sokkal jövedelmezõbb foglalkozás után nézett, mint az asszonyi sor, de errõl Franciaország mit sem tehetett.
<p>
Ezek a kalózok abból az idõbõl kapták a nevüket, amikor még csupán marhatolvajok voltak.
A hús elkészítésének egy olyan módja dívott köztük, hogy kis zsírt és húsdarabkákat füstöltek a tûzön.
Így aztán a közönségesnél is ízletesebb lett a húsétel.
Zsiványpecsenye-sütésnek hívták ezt az eljárást, innen nyerték nevüket ezek a zsiványok.
<p>
De a vadászemberek rövid idõ múltán kicsiny, óvatos csoportokban elõbújtak az erdõbõl; aztán bandák alakultak, aztán egész flották nyolc-tíz hajóból.
Végül ezerszámra gyûltek Tortugába, s ebbõl a biztos oltalomból portyázták végig a spanyol partokat.
<p>
És Spanyolország nem tudta letörni õket.
Ha tízet felakasztatott, százan csatlakoztak soraikhoz; így hát mást nem tehetvén, megerõsítette a városait, s kincseit katonákkal telerakott hadihajók kíséretében engedte tengerre.
A spanyol gyarmatok számtalan hajóját kötötték le a vad martalócok.
A páncélos flotta egy esztendõben csak egyszer vitorlázhatott haza.
<p>
A Testvériség ragyogó nevekkel büszkélkedhetett és olyan hõstettekkel, amelyektõl Henry Morgan féltékenysége berzenkedett volna, ha nem bízik annyira abban, hogy egy nap valamennyit elhomályosítja.
<p>
Ott volt Bartolomeo Portogues, aki nagy zsákmányt rabolt egyszer, de mielõtt megszaladhatott volna vele, Campeche közelében elfogták.
A parton állítottak bitófát, hogy felakasszák.
Õt a börtönbõl egy hajó fedélzetére vitték, onnan figyelte a munkát.
S a kivégzése elõtti éjszaka leszúrta az õrt, és egy hordó segítségével úszva menekült.
Még nyolc nap se telt el, õ már kalózokkal tért vissza egy kis vitorláson, és ellopta azt a bizonyos hajót Campeche kikötõjébõl.
Igaz, el is vesztette a hajót egy kubai viharban, de történetét mégis csillogó szemmel mesélték a kocsmában.
<p>
Roche Braziliano pufók arcú hollandus volt.
A portugálok fiatal korában cipelték el Brazíliából, így hát az õ gyarmatukról kapta a nevét.
Különösképp azonban sohasem kötött bele portugálokba.
Gyûlölete a spanyolok ellen fordult.
Jólelkû, derék és megbecsült kapitány volt, ha spanyolok nem jártak a közelben.
Az emberei imádták, s csak az õ egészségére ittak mindig.
Amikor egyszer Castilla del Orónál megfeneklett a hajója, egy csapatnyi spanyol lovast gyilkolt le, s a lovaikon szelelt el.
Ha spanyol katonák közelébe került, dühöngõ vadállattá változott.
Mesélik, hogy egyszer lassú tûzön, nyárson égetett meg foglyokat.
Minthogy a kincsek útját a tengerrõl a szárazföldre tették át, a kalóz falucskák, sõt városok, majd erõdítmények bevételére kényszerült.
Lewis Scot fölperzselte Campeche-t, fekete, füstölgõ romokat hagyván maga mögött.
<p>
L'Ollonais pedig Sables d'Ollonesból érkezett ide, s rövidesen a nyugati óceán legrettegettebb embere lett.
Spanyolország gyûlöletével kezdte - kéjelgõ kegyetlenkedéssel végezte.
Nyelveket tépett ki, s foglyait darabokra hasította a kardjával.
A spanyolok inkább akármiféle ördöggel összeakadtak volna, mint õvele.
Elég volt a nevét elsuttogni, hogy útjából minden falu legkisebb élõlénye is elmeneküljön.
Még az egerek is behúzódtak a dzsungelbe - így mesélik -, ha feltûnt valahol.
Kifosztotta Maracaibót és Új Gibraltárt és St. James de Leont.
S mindenütt embert ölt, megszállottja volt a vérnek.
<p>
Egyszer, amikor megint megszállta a vér mámora, azt parancsolta, hogy a foglyokat fektessék le elõtte sorban a földre.
Akkor végigment a sor elõtt, egyik kezében a köszörûkõvel, a másikban hosszú kardjával.
Aznap nyolcvanhét fejet vágott le saját kezével.
<p>
De L'Ollonaist nem elégítette ki a spanyolok legyilkolása.
Yucatan szelíd vidékére is ellátogatott; itt omladozó kõvárosokban éltek az emberek, s a szüzek virágkoszorúval jártak.
Szomorú emberek laktak Yucatanban, ezt a fajt megmagyarázhatatlan hanyatlás tizedelte.
Amikor pedig L'Ollonais elment, városaikból kõhalom s hamu maradt, virágkoszorút se viseltek többé.
<p>
Darien indiánjai megint mások voltak; kegyetlenek, megfélemlíthetetlenek, engesztelhetetlenek.
Bravóknak hívták õket a spanyolok, s megesküdtek rá, nem lehet ezeket megszelídíteni.
A martalócokat támogatták, hisz gyûlölték Spanyolországot, de L'Ollonais mégis kirabolta õket, s leölte a törzsfõnöküket.
Az indiánok sok esztendeig vártak a bosszúra, de végül is elfogták L'Ollonaist, amikor az õ vidékük partjain futott zátonyra a hajójával.
Máglyát raktak, órákig táncoltak körülötte, és a testét a szeme láttára égették el, egy-egy ujját, egy darabka húst, egyiket a másik után.
<p>
Egy karcsú francia úriember lépett be egyik este egy tortugai kocsmába, s amikor a nevét kérdezték, felkapott egy nagy rumoshordót, és odébb hajította.
<p>
- Bras de Fer - mondta, s ettõl fogva soha senki se érdeklõdött a neve után.
Senki se tudta meg, vajon szégyen, bánat vagy gyûlölet okából takargatja a nevét, de az egész partvidék nagy s derék kapitányt ismert meg benne.
<p>
Ezeknek az embereknek a mondásai szájról szájra jártak.
<p>
- Nincs duma, csak guba - mondogatta a Pusztító, s most mindenki utánaszajkózza.
Amikor Lawrence kapitány kis hajóját megrohamozták a spanyol fregattok, így szólt az embereihez: - Ahhoz már sokat tapasztaltatok, hogy fel ne ismerjétek, milyen veszélyben forogtok, de túl bátrak is vagytok, semhogy megijedjetek tõle.
- Ez finom szólás volt, bátorítására a csapata két spanyol hajót ejtett foglyul; hazahozták õket Goavesba.
<p>
Nem voltak mindannyian kegyetlen vagy épp erõszakos emberek.
Némelyikükben különösképp kegyes tulajdonságok lakoztak.
Watling kapitány például ragaszkodott a vasárnaponkénti istentisztelethez, az egész legénységnek fedetlen fõvel kellett végighallgatnia.
Dariel egyszer istenkáromlásért agyonlõtt egy tengerészt.
Ezek a martalócok hangosan imádkoztak a csaták elõtt, fele emberük bemasírozott egy elfoglalt katedrálisba, míg a banda másik fele zsákmányt rabolt.
<p>
A hajók kapitányai a legszigorúbb fegyelmet tartották a legénység között, gyorsan megbüntettek minden engedetlenséget vagy kicsapongást, ha az a sikert veszélyeztethette.
Nem voltak ekkor még olyan lázadások a tengeren, mint amilyeneket Kidd és Blackbeard vagy Lafitte elnéztek késõbb.
<p>
A Testvériség egész történetébõl azonban egyetlen ember magasodott ki toronyként.
Hollandus volt, Edward Mansveldtnek hívták.
Bátorságban, harcban a kiválókon is túltett, hiszen õ kaparintotta meg Granadát és a floridai St. Augustint és St. Catherine szigetét.
Nagy hajóflottával pásztázta végig Darien partjait és Castilla del Orót, s elvitte mindazt, amire csak a kezét rátehette.
De megvolt benne az álmodozás ereje is.
Rongyos hõseinek csõcselékébõl erõs, életképes nemzetet akart formálni, egy új támadó hatalmat Amerikában.
S hogy egyre több kalóz állt be parancsnoksága alá, az álmai erõre kaptak.
Tárgyalásokat kezdett Anglia és Franciaország kormányaival.
Azok megrémültek, s megtiltották, hogy effélére csak gondoljon is.
Csirkefogók hada, akiket nem lehetne a kormány bitóira húzni?
Hiszen úgyis mindenkit kifosztanának.
Gondolnia se szabad rá.
<p>
De õ egyre merészebben s merészebben tervezgette új kormányzatát.
St. Catherine szigetén kezdenék el az egészet.
Emberei jórészét ott telepítette le, s aztán nekivágott, hogy többeket bírjon csatlakozásra az új nemzethez.
A hajója Havanna városa mellett megfeneklett, s a spanyolok akasztófán fojtották meg Edward Mansveldtet.
<p>
Ilyenek voltak azok az emberek, akiknek vezetésére Henry vállalkozott.
És õ magabízón nem látott semmi akadályt, ha valaki okosan tervez, s latolgatja az eshetõségeket.
Jók ezek a történetek és ezek az emberek, de nagy vállalkozásokban kudarcot vallanak.
Oktalanok voltak és hiúk.
De segítõtársai lehetnek egy nap.
<p>
Mansveldt még élt, és Bras de Fer már öreg ember volt, amikor Henry Morgan vitorlát bontott a Ganymede-en a fekete Grippóval.
<p>
2.
<p>
Izgatott kíváncsiság kísérte Henry Morgant Port Royalban, amikor felszerelte a Ganymede-et.
Furcsa készletek, szokatlan fegyverek vándoroltak a birtokába.
A fiatalember csendes biztonsága sok tengerészt vonzott a legénységébe.
A kapitány öt érdemes fegyvermestert talált a kikötõben, és szerzõdtette õket az útra.
Amikor a Ganymede vitorlát bontott, és kisiklott a kikötõbõl, a bámészkodók egész csapata állt a parton, és nézte õket.
<p>
Darien partjait végigportyázták zsákmányért, de a tengerrõl mintha letörölték volna a spanyol hajókat.
Egy reggel Cartagena kikötõje mellett egy kereskedõhajó hosszú, vörös testét pillantották meg.
Morgan kapitány elrejtette az embereit.
A parancs szerint egy lélek sem mutatkozhatott, még a kormányos is egy kis bódéban lapult, míg egy kormányutánzat elhagyatottan forgott a fedélzeten.
Aztán a spanyol hajó felé siklottak, így lepték meg annak legénységét.
Íme, egy vitorlás, amit nem emberek irányítanak.
Boszorkányságnak látszott ez, vagy a tenger rejtélyes tragédiái egyikének, melyekrõl a matrózok annyit regélnek.
A legénység talán dögvész áldozata lett, õk pedig megszerezhetik és eladhatják a hajót.
De amikor közelébe értek, három álcázott ágyú köpte rájuk a tüzet; egyetlen célpontra tüzeltek, s amikor elnémultak, a spanyol hajó kormánylapátja forgácsokban lógott; irányíthatatlanul imbolygott a vízen.
Erre Morgan kapitány a tat felõl közelítve, s az oldalfegyverek hatósugarából kikerülve, addig lõtte a hajótestet, amíg leengedték a zászlót.
Tervezgetésének ez volt az elsõ jutalma.
<p>
Néhány nappal késõbb egy másik hajóba ütközött, s mellé siklott, hogy megcsáklyázhassa.
A spanyol legénység összecsõdült, hogy védekezzen a támadás ellen: ekkor a levegõben hirtelen puskaporos gránáthüvelyek robbantak, melyek épp a csõdületbe találtak bele, és fröccsentek szét.
A spanyolok üvöltve rohantak a hajófenék oltalmába, hogy meneküljenek a villanó haláltól.
<p>
Amikor Henry Morgan végül Tortugába ért, négy fogolyhajót vontatott uszályában, de õ maga egyetlen embert sem vesztett.
Minden úgy sikerült, ahogy elképzelte.
Jó tervezésének íme négy bizonyítéka van már.
Az embernek csak váratlan dolgot kell tennie és gyorsan.
A sikeres háborúnak ez a titka.
<p>
Mansveldt is Tortugában volt, amikor Henry Morgan megérkezett: kis szeme csillogott a préda láttán.
Hamarost hívatta is az új vezért.
<p>
- Te vagy az a Morgan kapitány, aki négy fogolyhajót vontatott be a kikötõbe?
<p>
- Igen, uram, én vagyok.
<p>
- És hogy csináltad?
A spanyol hajókat jól felfegyverezték és óvatosak is.
<p>
- A haditervemmel vittem végbe, uram.
Sok éjszakán tûnõdtem azon, hogyan kell csinálni a dolgot.
Én rajtaütéssel dolgozom, uram, amikor mások csak az erejükkel.
<p>
Mansveldt csodálkozva tekintett rá.
<p>
- Egy új vállalkozást készítek elõ St. Catherine szigetére - mondta -, ott aztán az olyan kalózok köztársaságát szervezném meg, akik hazafiságból harcolnának.
Lennél-e ellentengernagyom ebben a vállalkozásban?
Hogy értek az emberek összeszedéséhez, azt sokan elismerik.
<p>
Mansveldt neve hatalmas volt a tengereken, és Henryt mindez gyönyörrel töltötte el.
<p>
- Szíves örömest, uram - vágta rá gyorsan.
<p>
És Morgan kapitány - ellentengernagy volt, amikor kihajózott a flotta.
Pompás roham volt, a hajók öntötték magukból a rongyos hordát, és a falakon mészárlás kezdõdött.
A sziget nem tudott ellenállni a heves támadásnak, és végül az erõd is elesett.
Akkor a holland admirális lemondott, s a kormányzóságot Henry Morganra ruházta, õ maga pedig utánpótlásért vágott neki a nagyvilágnak.
A hajójával együtt veszett el valamerre, és sohasem hallottak róla többé.
Az járta, hogy a spanyolok akasztották fel Kubában.
<p>
A spanyol óceánnak Henry Morgan volt most elsõ vezére.
Mindenfelõl hajók indultak, hogy a flottájához csatlakozva, az õ parancsnoksága alatt vitorlázzanak, s a harcokból és sikerbõl egyaránt kivegyék a részüket.
Puerto Belo ellen szállt hadba, és megsarcolta a várost.
A házakat felégették, s a védtelen lakosságot kifosztották.
Amikor Morgan kapitány vitorlásai elhajóztak, már a dzsungel vert tanyát a romok között.
<p>
Tíz esztendeig hajózott az óceánon, a szigetek közt és Amerika trópusainak zöld partjai mentén.
A legnagyobb nevet szerezte mindazok között, akik valaha is kalózkodásra adták fejüket.
Hírére az egész világból gyûltek oda a csavargók.
Az emberek megéljenezték Tortugában és Goavesben.
Számtalan férfi jelentkezett önként minden vállalkozásához.
Most már az egész Testvériség Morgan kapitányt várta, hogy õ verje be a hordók fenekét az utcán, vagy dorbézoljon velük a városban, s õ sohasem tette meg.
Fagyosan sétált közöttük bíbor kabátba öltözve, szürke selyemharisnyában és szürke, csatos cipõben.
Az oldalán ceruzánál nem vastagabb hosszú gyíklesõ lógott, szürke selyemhüvelyben.
<p>
Korábban még törekedtek rá a tengerészek, hogy összemelegedjenek vele, de õ rideg sértésekkel lökte el õket magától.
A rabszolgákon szerzett tapasztalat még élt benne.
Nem akarta megvásárolni a népszerûségét, és az egész Szabad Testvériség elárasztotta vele - életüket és vagyonukat az õ sikereinek dobták oda.
<p>
3.
<p>
Tízévi harc, rablás, fosztogatás: és õ már harmincéves volt.
Szürkülõ haja, úgy tetszett, szorosabban simul a fejére.
Henry Morgan sikeres ember volt, a legszerencsésebb kalóz, aki csak valaha a világra jött, és a magafajta emberek megadták neki azt a csodálatot, ami után vágyott.
Az ellenségei - és Spanyolországban mindenki ellensége volt, akinek pénze volt - megborzongtak a neve említésétõl is.
Félelmükben Drake és L'Ollonais mellé emelték õt.
<p>
Grippóval úgy indult el a Ganymede-en, hogy biztos volt benne: ha az ágyúi beledörrennek a spanyol hajóba, ha egy spanyol fedélzeten verekszik - körötte ordítás és fegyvercsattogás -, akkor szívét a vágyva várt lobogó öröm fogja majd el.
És õ mindezt kitapasztalta, de még csak elégedettséget sem érzett.
A titkos sóvárgás egyre nõtt benne, mancsaival már a szívét fogta meg.
Azt hitte, hogy a Testvériség hízelgése begyógyíthatja vágyódása sebeit; hogyha a kalózok észreveszik haditervei gyümölcsét, és elcsodálkoznak rajta, akkor ez örömet és megnyugvást okoz.
És végbevitte mindezt.
Az emberek nyíltan csodálták, s õ rádöbbent arra, hogy megveti õket érte, hogy ostobának tartja õket, mert ilyen együgyû dolgokkal megnyerhetõk.
<p>
Henry magányos lett a dicsõségben.
Igazat beszélt egykoron a vén Merlin, mert Morgan kapitány sikereket ért el, és egyedül volt a sikereiben, sehol egy barátja.
A sóvárgásnak meg kell lapulnia a szívében.
Félelmeit, bánatát, hiúságát, hibáit és apró gyengeségeit rejtegetnie kell.
Ezek itt, a követõi, sikere szavát követték, és a gyengeség elsõ jelére elhagynák.
<p>
Amíg õt lefoglalta a zsákmányszerzés, egy kis hírecske lopakodott át a félszigeten, szétáradt a szigetek között, belopózott a hajók fedélzetére.
Az emberek elkapták a suttogott nevet, és óvatosan füleltek rá.
<p>
"Él egy asszony Panamában, és olyan tüneményes, akár a nap.
Vörös Szentnek hívják.
Minden ember letérdepel elõtte" - ezt suttogták.
És ez a hang öblösödött, és ércesebb lett, míg végül az emberek a kocsmákban La Santa Rojára ittak.
A fiatal matrózok róla suttogtak az õrségen.
"Él egy asszony az Arany Városban, és úgy borulnak elõtte térdre az emberek, mint a pogányok a nap elõtt."
Goaves utcáin is róla beszéltek.
Senki sem látta még õt; senki sem mesélhetett a bõre árnyalatáról, a haja színérõl, és mégis, néhány esztendõ múltán, a széles és nagy óceánvidék a Vörös Szentre emelte poharát, róla álmodott és sokan már imádkoztak hozzá.
Minden ember szíve vágya lett õ, s felöltötte valamely csinos ifjú lány vonásait, akit odahagytak Európa partjain, s akit rendkívülivé szépítettek az esztendõk.
Furcsa história volt ez.
Idõvel nem volt társas összejövetel, ahol végül is ne említették volna La Santa Roját.
A durva kalózok képzeletében különös jelképpé nõtt.
Új szûzzé, akit imádni kell.
Sokan azt mondták, Mária született újjá a földön, s a Vörös Szent nevét is beleszõtték imáikba.
<p>
Most, hogy Morgan kapitány bevette Puerto Belót, Panama kormányzóját is elfogta a tisztelet és a csodálat, hogy az ilyen szervezetlen, egyenruha nélküli emberek rongyos bandája elfoglalhatott egy ekkora várost.
Követet menesztett, s mintákat kért a fegyverekbõl, melyek lehetõvé tették ezt a vállalkozást.
Morgan kapitány a futárt egy kis szobába vezette - ez megmaradt a nagy tûzvészben is.
<p>
- Láttad már azt az asszonyt, akit Panamában Vörös Szentnek neveznek?
<p>
- Nem, én magam nem láttam õt; de hallottam róla.
A fiatal emberek csak a Szent Szüzet istenítik nála jobban.
Azt mondják, olyan tüneményes, mint a nap.
<p>
- La Santa Roján kívül mi a másik neve?
<p>
- Nem tudom, csak azt hallottam róla, hogy olyan tüneményes, mint a nap.
Panamában mesélik, hogy Cordovából jött, és Párizsban is járt.
Úgy mondják, nemes a famíliája, és arról mesélnek, hogy megüli a hatalmas lovakat, lovaglóülésben, egy magas sövénnyel védett mezõn.
Mesélik, hogy a kezében a tõr is életre támad, hogy ügyesebben vív akármelyik férfinál.
És persze mindezt titokban csinálja, hogy senki se lehessen tanúja, hogyan vétkezik az illem ellen.
<p>
- Ugyan már - kiáltott fel Morgan kapitány -, ha elég gyönyörû, mi szüksége van az illemre?
Az illem különben is egyfajta szépségflastrom, amit látogatók jelenlétéhez ragasztanak fel - elbûvölõ mozdulat.
Szívesen látnám õt lovagolni.
Többet nem tudsz róla?
<p>
- Csak ami a kocsmában járja, uram - azt, hogy az áldott szentektõl ellopta imádóikat.
<p>
Morgan kapitány hosszan elábrándozott a székében, s a futár csendben várakozott.
Végül Henry megrázta fejét, mintha meg akarná szabadítani magát a terhes gondolatoktól.
Egy pisztolyt húzott ki az övébõl, és átadta a hírnöknek.
<p>
- Vidd el Don Juan Perez de Guzmannak, s mondd meg neki, ez annak a fegyvernek a mintája, amit Puerto Belo lerombolására használtunk.
A többi fegyverem pedig: a követõim bátor szíve.
Ebbõl nem küldök neki egyet se, inkább jó sokat viszek neki egyszer.
S azt is mondd meg, hogy õrizze meg a pisztolyt egy esztendeig, mert én magam is Panamába megyek, hogy az õ kezébõl vehessem át.
Megértetted?
<p>
- Igenis, uram.
<p>
Néhány nap múlva ismét jelentkezett a futár, visszahozta a pisztolyt, és egy nagy gyûrûbe foglalt négyszögletes smaragdot.
<p>
- Uram arra kér, fogadd el tõle ezt a követ tisztelete jeléül.
Arra kér, hogy ne fáraszd magad azzal, hogy Panamába jöjj, mert akkor kötelességérzete kénytelen volna legyõzni csodálatát, és téged egy fára felkötni.
<p>
- Szép üzenet - válaszolt a kapitány -, szép és bátor üzenet.
Szeretnék találkozni Don Juannal, s leginkább a kardom hegye.
Már nagyon régen ûztek gúnyt belõlem.
És La Santa Rojáról megtudtál-e többet?
<p>
- Csak amit az utcán hallottam róla.
Sokat kérdezõsködtem a kedvedért.
Azt mondták, az utcán sûrû fátylat visel, hogy senki se láthassa az arcát.
Néhányan úgy vélik, azért jár így, hogy a vele találkozó férfiak ne öljék meg magukat a szerelemtõl.
Ez minden, amit megtudhattam róla.
Akar még valamit üzenni, uram?
<p>
- Csak mondd meg újra, hogy egy éven belül meglátogatom az Arany Várost.
<p>
4.
<p>
Az akarata egész életén át olyan volt, mint egy rossz szélkakas: állhatatosan mutatta az idõt mindig, de olykor nem a szél járása szerint.
Az Indiák és a tenger és a zsákmányolás és a dicsõség - úgy tetszett egykor - hiányzik neki.
Mindezt elérte, elsápadva és reszketve figyelte, hogyan ér fel hozzájuk.
És magányos volt.
Emberei tisztelettel és komor ijedelemmel tekintettek rá.
Féltek tõle, de ez már nem elégítette ki hiúságát, mint egykoron.
<p>
Azon tûnõdött, vajon nem fogadhatna-e barátjává valakit, de annyi idõt töltött már énje magányos kastélyában, hogy a puszta gondolat is különös és gyermekes zavarral töltötte el.
Ki lehetne a barátja követõi közül?
Felidézte õket, visszaemlékezve mogorva tekintetükre, csillogó kapzsi szemükre, de csupán megvetést érzett irántuk.
<p>
Azonban volt köztük valaki, akire felfigyelt: egy fiatal francia, akit Coeur de Gris-nek neveztek.
Morgan kapitány látta õt ütközetben, ahogy macskahajlékonysággal ugrik a fedélzetre, s a kardja az ezüst tüzének hajlékony nyelveként suhan.
A rövid kardot lenézte: hosszú, vékony penge volt az övé; s ez a fiatalember mosollyal felelt Morgan kapitány parancsaira.
A szemében tisztelet volt, az bizonyos, de se félelem, se féltékenység, se gyanakvás nem ült benne.
<p>
"Talán ez a Coeur de Gris a barátom lenne" - tûnõdött Henry Morgan.
- "Azt mesélik róla, hogy Kubától Saint Kittsig megtört szívek jelzik útját, s valahogy, éppen ezért, egy cseppet félek tõle."
<p>
Morgan kapitány elküldött a fiatalemberért.
Amikor megérkezett, nehezen találta meg a hangot.
<p>
- Hogy vagy, Coeur de Gris?
<p>
A fiatalembert meglepte a melegségnek ez az apró megnyilvánulása.
Ettõl a kapitánytól!
<p>
- Kérem, uram, jól vagyok.
Van valami parancsa számomra?
<p>
- Parancsom?
Nem, én arra gondoltam, hogy beszélgetnék veled, ez minden.
<p>
- Beszélgetni velem, uram?
De hát mirõl beszélgessünk?
<p>
- Hát, mi van azzal a sok kis nõvel, akikrõl az hírlik, hogy a tieid voltak - kérdezte a kapitány, némi erõfeszítéssel törekedve a kedélyességre.
<p>
- A hír kegyesebb hozzám, mint a természet, uram.
<p>
Henry Morgan most egyenest rátért a mondandójára.
<p>
- Ide figyelj, Coeur de Gris!
Eszedbe se jut, hogy nekem is szükségem lehetne barátra?
Nem gondolsz-e rá, hogy magányos ember vagyok?
Vedd csak számba, hogyan félnek tõlem az embereim, parancsért jönnek hozzám, de soha azért, hogy egy napot csendesen együtt töltsünk.
Tudom, én akartam így.
Egykor szükséges volt, mert a tiszteletüket akartam megszerezni, mielõtt engedelmességet parancsolhattam rájuk.
De most, néhanap, szívesen közölném az elképzeléseimet, és valami másról is beszélnék, mint a háború és a fosztogatás.
Tíz esztendeig úgy pusztítottam a tengereken, mint valami magányos ordas, nincs barátom semerre sem.
Téged választottalak barátomnak; elõször, mert kedvemre való ember vagy, másodszor, mert nincs a földön holmid, amirõl azt gyaníthatnád, hogy el akarom lopni tõled, így hát félelem nélkül szerethetsz engem.
Furcsa dolog, ahogy az én embereim gyanakodnak rám.
Minden utunkról pontosan elszámoltam, és mégis, ha barátként szólok hozzájuk, rögtön törik a fejüket, hogy kitudják a szándékomat.
Lennél hát a barátom, Coeur de Gris?
<p>
- Miért ne lennék az, kapitányom?
S ha megsejtettem volna, hogy ezt forgatod a fejedben, már régóta az volnék.
Mit tehetek hát érted, uram?
<p>
- Ó, csak épp beszélgess el velem olykor-olykor, és bízzál bennem egy cseppet.
Nem késztet erre semmi más, csupán a magányom.
De te, Coeur de Gris, úgy beszélsz és úgy viselkedsz, mint egy elõkelõ ember.
Kérdezhetlek a családod felõl?
Vagy a nevedet köpenyként vetted magadra, ahogy annyian itt az óceánon?
<p>
- A családomról könnyen beszámolhatok neked.
Azt mondják, hogy a nagy Bras de Fer volt az apám, de hogy ki volt õ, azt sohasem tudta senki.
Az emberek õrá emlékezve adták a nevemet.
Anyám egyike Goaves könnyelmû asszonyainak.
Tizenhat éves volt, amikor születtem, õ maga õsi családból származott, de hugenotta vallású.
Vagyonukat a Szent Bertalan-éji vérengzéskor pusztították el.
Így történt, hogy kikoptak mindenbõl, mire az anyám megszületett.
S egyik nap az õrszem csípte el Párizs utcáin, így telepítették ki Goavesbe, egy hajórakomány nõi csavargóval.
Nem sokkal azután talált rá Bras de Fer.
<p>
- Te azt mondod róla, hogy utcanõ - szakította félbe Henry Morgan, akit felháborított, hogy ebbõl a fiatalemberbõl nyilvánvalóan kiveszett a szégyenérzet.
- Bizonyára felhagyott ezzel a... foglalkozással, minthogy te sikereket érsz el a tengeren.
Hiszen eleget viszel haza kettõtöknek, még többet is.
<p>
- Tudom, hogy vannak sikereim, de õ mégis folytatja.
Én nem teszek neki szemrehányást, hisz minek is álljam útját valami olyannak, amit õ becsületes munkának tart?
Õ büszke a helyzetére, büszke arra, hogy a kikötõ legjobb emberei valamennyien a vendégei, és tetszik neki, hogy bár negyven felé jár, még mindig nagyon is versenyre kelhet a fiatal, éretlen lányokkal, akik évente érkeznek.
Minek változtassak jól megszokott életmódján, még ha megtehetném is?
Nem, anyám drága, szeretetreméltó asszony, és jó szülõm volt nekem.
Egyetlen hibája, hogy telis-tele van apró aggályokkal.
Zsémbelõdik velem, ha otthon vagyok, és sír, ha elhagyom.
Rettentõen fél attól, hogy valami olyan nõre akadok, aki árthat nekem.
<p>
- Ez különös, ugye, ha tekintetbe vesszük az õ életét - mondta Henry Morgan.
<p>
- Miért különös?
El kell torzulnia az emberek gondolkozásának ebben az õsi hivatásban?
Nem, uram, biztosíthatlak, hogy az õ élete szeplõtelen - naponta háromszor imádkozik, és nincs elõkelõbb ház Goavesban az övénél.
Mikor például legutoljára hazamentem, egy kendõt vittem magammal, nekem jutott az osztozásnál.
Pompás holmi volt, arannyal áttört fátyolanyagból.
Anyám nem fogadta el.
Valami olyan asszonynak a tulajdona lehetett, mondta õ, aki a római egyházban hitt, s egy jó hugenottának nem illik viselnie.
Ó! úgy félt engem, ha kint vagyok a tengeren.
Rettenetesen fél, hogy megsebesülök, de attól még sokkal jobban, hogy a lelkemet megrontják...
Ez minden, amit a családomról tudok, uram.
<p>
Morgan kapitány egy faliszekrényhez lépett, és furcsa kis kancsókat vett elõ, perui borokat.
Mindegyik kancsónak két nyaka volt, és amikor az egyikbõl szívták a bort, a másik kellemes, fütyülõ hangot adott.
<p>
- Egy spanyol hajóról szereztem ezeket - mondta.
- Iszol velem, Coeur de Gris?
<p>
- Nagyon megtisztelsz, uram.
<p>
Hosszú ideig ültek együtt, a bort iszogatva; aztán Morgan kapitány álmodozva kezdte: 
- Azt hiszem, Coeur de Gris, egy nap téged is megbabonáz a Vörös Szent, és akkor Panama darazsai zúdulnak mindkettõnkre.
Mert az kétségtelen, hogy éppoly féltékenyen õrzik, mint annak idején Helénát.
Hallottál már a Vörös Szentrõl, ugye?
<p>
A fiatalember szeme csillogott a bortól.
<p>
- Hallottam-e róla? - suttogta lágyan.
- Róla álmodom, uram, és õt szólongatom, ha alszom.
S ki nem járt még így?
A világnak e táján ki ne hallott volna róla, s ugyanakkor ki tud róla akár egyetlen dolgot is?
Különös ennek az asszonyi névnek a varázsa.
La Santa Roja!
La Santa Roja!
Minden ember szívében vágyakat kavar - nem tettre kész, cselekvõ vágyat, hanem ilyenfajtát: "Ha én csinos lennék, ha herceg lennék..."
Az ifjú emberek vad terveket szõnek; hogy álruhában mennek Panamába, mások meg jó sok puskaporral fel is robbantanák a várost.
Arról képzelõdnek, hogy elrabolják a Vörös Szentet.
Hallottam már betegségtõl rothadó tengerészt, uram, aki ezt suttogta maga elé az éjszakában: "Ha ez a baj nem nyomorgatna, elmennék La Santa Rojáért" 
- Az anyám rémüldözik és riadozik Goaves-ben.
Ha nem így volna, már én is elindultam volna érte.
De õt megriasztotta ez a különös asszony.
"Közelébe se menj, fiam - mondogatja.
- Romlott nõ az; maga az ördög, amellett nyilvánvalóan katolikus."
És nem tudunk senkirõl, aki látta volna õt valaha is.
Még azt se tudjuk biztosan, hogy valóban él-e olyan asszony az Arany Városban, mint a Vörös Szent.
Álmokkal fertõzte meg a tengert, sóvárgó álmokkal.
Már arra is gondoltam, uram, hogy talán, valamikor az Arany Város is Trója sorsára jut õmiatta.
<p>
Henry Morgan újra meg újra teletöltötte a poharakat.
Elõrecsuklott a székében, s a száján apró, torz mosoly ült.
<p>
- Igen - nyögte ki nehézkesen -, ez a nõ veszélyezteti a nemzetek békéjét és az emberek lelkének békességét.
Persze az egész dolog nevetséges.
Hisz valószínûleg csupán ravasz ringyó, aki a legendától kölcsönzi tündöklõ vonásait.
De valahonnan csak elindul az ilyen legenda?
Egészségedre, Coeur de Gris.
Ugye jó és hûséges barátom leszel?
<p>
- Úgy lesz, kapitányom.
<p>
És újra csendben ültek, itták a nehéz bort.
<p>
- Az asszonyok azért sok szenvedést rejtenek el magukban - kezdte Henry Morgan, mintha csak most hagyta volna abba a szót.
- Mintha egy szivárgó csomagocskában hurcolnák magukkal a kínt.
Azt mondják, te sokszor szerettél már, Coeur de Gris: nem érezted ezt a kínt, amit magukkal hurcolnak?
<p>
- Nem, uram, azt hiszem soha.
Persze engem is kerülgetett a sajnálkozás és cseppnyi bánat.
Mindenkivel megesik.
De az asszonyoknál inkább csak gyönyört találtam.
<p>
- Ah, szerencsés vagy - mondta a kapitány.
- Nagyon is szerencsés, hogy sohasem ismerted a szenvedést.
Az én életemet megmérgezte a szerelem.
Az életmódomat is, amit folytattam, az elveszett szerelem kényszerítette rám.
<p>
- Hogyan történt ez, uram?
Hiszen ha gondoltam volna, hogy te...
<p>
- Tudom, tudom, mennyire meg kellett változnom ahhoz, hogy még te is kinevess egy kissé arra a gondolatra, hogy én szerelmes vagyok.
Egy grófi lányka vonzalmát manapság már nem tudnám megszerezni.
<p>
- Egy gróf lányáét, uram?
<p>
- Igen, egy gróf lánya volt.
Nagyon is tökéletesen, nagyon is szenvedélyesen szerettük egymást.
Egyszer egy rózsakertben találkoztunk, s õ karjaimban hevert kivilágos kivirradtig.
El akartam futni vele valami ismeretlen, barátságos országba, s a rangját a tengerbe hajítani magunk mögött.
Akkor talán még ma is biztonságban élnék Virginiában, apró gyermekek vennék körül a karosszékemet.
<p>
- Nagy szomorúság ez, uram.
- Coeur de Gris õszintén megsajnálta ezt a férfit.
<p>
- Hát igen: értesítették az apját.
Egy sötét éjszaka a karjaimat az oldalamhoz kötözték, és õt - ó, drága Elisabeth! - elszakították tõlem.
Engem még mindig megkötözve egy hajóra raktak, és eladtak Barbadosban.
Hát nem látod, Coeur de Gris, a szívemben nyugtalankodó keserûséget?
Az elmúlt esztendõkben az õ arca kísért el minden vándorlásomban.
Valahogy úgy érzem, hogy késõbb megkísérelhettem volna valamit - de az õ apja hatalmas lord volt.
<p>
- És soha nem mentél vissza érte?
Miután megszabadultál börtönödbõl?
<p>
Henry Morgan a padlót bámulta.
<p>
- Nem, barátom, sohasem.
<p>
5.
<p>
A Vörös Szent legendája erõs borként dolgozott az agyában, és nyugatról egy hang kélt: csalogatta és gúnyolta, kinevette és rászedte Henry Morgant.
S õ elfeledkezett a tengerrõl és pihenõ hajóiról.
A kalózok garas nélkül maradtak.
A hosszú tétlenség kifosztotta õket.
A fedélzeten heverésztek és átkozták a kapitányukat, hogy ostobán álmodozik.
Õ pedig eszelõsen küszködött álma összecsukódó csapdájával, és vitatkozott a hanggal.
<p>
"Verje meg az Isten La Santa Roját, amiért megbolondítja ezt az egész világot.
A bérgyilkosok is úgy ugatják miatta a holdat, mint a szerelembeteg kutyák.
Engem is megõrjít ezzel a hiú vágyódással.
Tennem kell valamit, bármit, hogy ennek az asszonynak állhatatos kísértését, amilyet még sohase tapasztaltam, elûzzem magamtól.
El kell pusztítanom ezt a kísértetet.
Ah, ostoba dolog az Arany Város elfoglalásáról álmodni.
Már-már úgy tûnik, a halálomra vágyakozom."
<p>
S visszaidézte azt a sóvárgást, ami idevonta õt Cambriából.
Mert hisz ugyanez kétszerezõdött és erõsödött meg most.
Ezek a gondolatok elkergették szemérõl az álmot.
De amikor az álmosság lépett a kimerültség nyomába, La Santa Roja újra feltûnt.
<p>
- Elfoglalom Maracaibót - kiáltott föl elkeseredve.
- A rémület vérfürdõjébe fojtom ezt a sóvárgást.
Kifosztom Maracaibót, darabokra tépem, és vérezve hagyom heverni a homokban.
<p>
(Él egy asszony az Arany Városban, akit kimondhatatlan szépségéért istenítenek.)
<p>
- Gyülekezés az Isle de la Vacán!
Hívjátok össze a bátor szívûeket a tengeri búvóhelyekrõl!
Zsákmányra megyünk!
<p>
S hajói nekiindultak Maracaibo kikötõjének, s a város kétségbeesetten védekezett.
<p>
- Rohanjátok le ezt a köpõcsészét!
Igen, ágyú-tüzet!
<p>
Ágyúgolyók sivítottak a levegõben, és piszokfelhõket robbantottak a falakról, de a védelem keményen állta a sarat.
<p>
- Nem adja meg magát?
- Akkor vegyétek be rohammal!
<p>
Puskaporos gyutacsok repültek át a falon, és szétmarcangolták a kirohanó védõket.
<p>
- Kik ezek a farkasok? - üvöltöttek a védõk.
- Testvérek, harcolnunk kell mindhalálig!
Kegyelemért nem szabad könyörögnünk, testvérek, ha megadjuk magunkat, a mi drága városunk...
<p>
Létrák emelkednek az erõdnek, s ordító emberek hulláma árasztja el a falakat.
<p>
- Ah, Szent Lõrinc! rejts el minket!
Ments meg!
Ezek nem emberek, hanem ördögök.
Hallgass meg!
Hallgass meg!
Kegyelem!
Ah, Jézus! hol vagy te most?
<p>
- Romboljátok le a falakat!
Kõ kövön ne maradjon!
<p>
(Él egy asszony az Arany Városban, és olyan tündöklõ, akár a nap.)
<p>
- Nincs kegyelem!
Öljétek le a spanyol patkányokat, öljétek le mind!
<p>
És Maracaibo könyörögve hevert a lábánál.
Az ajtókat letépték a házakról, s a szobákból kihurcoltak minden mozdítható holmit.
Az asszonyokat egy templomba terelték, és bezárták õket.
A foglyokat pedig Henry Morgan elé cipelték.
<p>
- Itt egy öreg ember, uram, biztosan tudjuk, hogy kincsei vannak, uram, de elrejtette õket, és semmit se találunk.
<p>
- Akkor dugjátok tûzbe a lábát!
- Nem mondja meg?
Hétágú korbácsot.
Verjetek a halántékára!
Döfjétek le!
Öljétek meg, hogy ne ordítson tovább.
- Talán nem is volt pénze.
<p>
- Az utolsó szemcse aranyat is kiszedtétek belõlük?
<p>
(Él egy asszony Panamában...)
<p>
- Sarcoljátok meg a várost!
Kell a vagyon a szenvedés után.
<p>
Egy spanyol hajóflotta vitorlázott be, felmentõ sereggel.
<p>
- Egy spanyol svadron közeleg?
Megütközünk velük.
Nem, nem, megszaladunk elõlük, ha el tudunk menekülni.
Hajóink teste mélyen merül a vízbe az õ aranyuk súlyától, öljétek le a foglyokat.
<p>
(...olyan tüneményes, mint a nap.)
<p>
És Morgan kapitány elhajózott a lerombolt Maracaibóból.
Kétszázötvenezer aranyreál volt a hajóin és selyem göngyölegek és ezüsttálak és fûszerek zsákokban.
Arany szentképek a katedrálisból és gyöngyökkel átszõtt miseruhák.
A város pedig csupa tûz égette rom.
<p>
- Gazdagabbak vagyunk, mint remélhettük volna, örömünnep lesz Tortugában, ha megérkezünk.
Minden emberünk hõs.
Õrült mulatozással ütjük el az idõt.
<p>
(La Santa Roja Panamában él.)
<p>
- Ah, Istenem, ha elkerülhetetlen, hát legyen.
De félek, a vesztembe rohanok.
Istenkísértés megpróbálni.
De ha erre hajt a vágyam, akkor meg kell tennem, még ha belehalok is.
- Magához hívatta az ifjú Coeur de Gris-t.
<p>
- Kitüntetted magad ebben a harcban, barátom.
<p>
- Csak a kötelességemet tettem, uram.
<p>
- Pompásan harcoltál.
Figyeltelek az ütközetben.
Akkor hadnagyommá tettelek a harcmezõn, helyettesemmé a parancsnoklásban.
Bátor ember vagy, bölcs vagy, és a barátom vagy.
Megbízhatom benned, s ki volna érdemes a bizalmamra az embereim között, ha nem te?
<p>
- Nagy megtiszteltetés ez, uram.
Hûséggel fogok érte adózni, biztosíthatlak.
Anyám is nagyon megörül majd.
<p>
- Igen - válaszolta Morgan kapitány -, csacska siheder vagy, és ez ebben a szakmában mindaddig erény, amíg van vezéred.
Az emberek most visszavágyódnak, hogy elverhessék a pénzüket.
Ha lehetne, még tolnák is a hajókat, hogy siettessék õket.
Mihez kezdesz a pénzeddel, Coeur de Gris?
<p>
- Hát a felét elküldöm anyámnak.
A fennmaradó összeget is kettéosztom.
Egy részét félreteszem, a másikból be szeretnék rúgni néhány napra, talán egy hétre is.
Ütközet után jó dolog lerészegedni.
<p>
- A részegeskedésben sosem leltem kedvemet - legyintett a kapitány.
- Nagyon elszomorodom tõle.
De én új vállalkozást forgatok a fejemben.
Melyik a nyugat-indiai világ leggazdagabb városa, Coeur de Gris?
Melyik helység maradt érintetlenül a Testvériség legszelídebb moccanásától is?
Hol tehetnénk szert mindnyájan milliókra?
<p>
- De uram, csak nem gondolod?...
Bizonyára nem véled lehetségesnek, hogy beveszed...
<p>
- Én beveszem Panamát...
Bizony, még az Arany Várost is.
<p>
- S hogyan viszed végbe ezt?
A várost keményen õrzik...
És a földszoroson keresztül vezetõ út szinte csak a vakondoknak megközelíthetõ.
Hogyan csinálod hát?
<p>
- Be kell vennem Panamát.
El kell foglalnom az Arany Várost.
- A kapitány elszántan szorította össze fogait.
<p>
Most Coeur de Gris mosolygott csendesen.
<p>
- Mit vigyorogsz? - ripakodott rá Morgan kapitány.
<p>
- Egy nemrégiben elejtett megjegyzésem jutott eszembe, hogy Panama Trója sorsára fog jutni.
<p>
- Oh!
A rejtélyes asszony jár az eszedben?
Hessegesd el!
Lehetséges, hogy nem is létezik ilyen asszony.
<p>
- De hát eléggé megszedtük magunkat a legutóbbi zsákmányolásban, uram.
<p>
- Az sem árt viszont, ha még gazdagabbak leszünk.
Belefáradtam a fosztogatásba.
Biztosítani akarom a nyugalmamat.
<p>
Coeur de Gris egy ideig habozott, a szeme alig észrevehetõen elfátyolosodott.
<p>
- Arra gondolok, uram, hogy ha Panamába érünk, minden ember a barátja torkának esik a Vörös Szent miatt.
<p>
- Ó, ezt csak bízd rám.
Majd én rendet tartok az emberek között.
Szigorú rendet, még ha a felét fölakasztom, akkor is.
Nemrégiben megüzentem Panamába, hogy ellátogatunk hozzájuk, de akkor ezt tréfából tettem.
S most azon tûnõdöm, vajon erõdítéseket vontak-e védelmükre.
De talán õk is csak tréfának vették.
Menj most, Coeur de Gris, senkinek se említsd ezt.
Követemmé teszlek.
Hadd verjék el az emberek az aranyukat.
Biztasd õket szerencsejátékra már itt, most, a hajón.
Mutass nekik példát a kocsmákban, költséges példát.
Akkor majd rákényszerülnek, hogy velem tartsanak.
Most hadseregre van szükségem, barátom, de még akkor is ott hagyhatjuk a fogunkat valamennyien.
Kockáztatni - talán ez az élet legnagyobb öröme.
Dolgozz értem jól, Coeur de Gris, s lehet, hogy egy nap gazdagabb leszel annál is, amit képzelnél.
<p>
Az ifjú Coeur de Gris tûnõdve állt az árbocnál.
<p>
"A kapitányunkat, a mi fagyos kapitányunkat megfogta ez a kósza mende-monda.
Milyen különös dolog ez!
Mintha a Vörös Szentet az én karjaim közül lopták volna el.
Meggyalázták az álmomat.
Azt hiszem, ha a többiek megtudják, mindannyian e keserû kifosztottság érzését viszik magukkal - és meggyûlölik a kapitányt, mert meglopja a vágyaikat."
<p>
6.
<p>
Sir Edward Morgan egy csapatot vezetett St. Eustatius ellen, és miközben tombolt a harc, egy ügyes barna indián ugrott fel elõtte, s egy hosszú kést döfött a hasába.
A helyettes kormányzó egyenes, kemény vonallá szorította össze a száját, és lebukott a földre.
<p>
"A fehér nadrágomat tönkreteszem - jutott eszébe.
- Mi az ördögnek kellett így történnie, mikor már olyan szépen mentünk elõre.
Külön köszönetet kaptam volna érte Õfelségétõl, és most már nem lehetek ott, hogy átvegyem tõle.
Az égre is!
Fájdalmas helyet választott ki!" - folytatta tovább.
Ekkor döbbent csak rá tragédiája súlyára.
<p>
- Egy közönséges kés - suttogta -, és éppen a gyomromba.
Inkább kardtól kaptam volna s egyenrangú ellenfél kezétõl.
De egy bicska, a hasamba!
Szánalmasan festhetek evvel a sok vérrel és piszokkal, és nem tudok kiegyenesedni.
Krisztusom!
Érzékeny pontot talált el a nyomorult!
<p>
Katonái szomorúan vitték be Port Royalba.
<p>
- Elkerülhetetlen volt - mesélte a kormányzónak.
- Rám ugrott a késsel, és beledöfte a gyomromba.
Ilyen kis ördög.
Magasabbra, azt hiszem, nem is ért volna föl.
Jelentse a dolgot az udvarnak, erre megkérem, uram.
De kérem, ne tegyen említést a késrõl és a gyomorról.
És most, ugye, magamra hagy a lányommal?
Nemsokára meghalok.
<p>
Elisabeth az apja fölé hajolt az elfüggönyözött szobában.
<p>
- Veszélyes a sebed, apám?
<p>
- Igen, elég veszélyes.
Mindjárt meghalok.
<p>
- Képtelenség, papa.
Csak tréfálsz és felizgatsz.
<p>
- Elisabeth, valóban képtelenségnek hangzik, de hallottál már engem valaha is tréfálni?
Sokféle dologról kell még beszélnem, s az idõ nagyon rövid.
Mihez kezdesz majd?
Kevés pénz marad utánam.
<p>
- De mirõl beszélsz, apám?
Nem halhatsz meg, s nem hagyhatsz itt engem, egyedül és veszendõn a gyarmatokon.
Ezt nem teheted, ezt nem teheted!
<p>
- Megtehetem, vagy nem, én mindjárt meghalok.
Most pedig beszéljünk meg mindent, amíg módunk van rá.
Talán az unokabátyád, aki olyan nagy hírre vergõdött a rablásaival, gondoskodni fog rólad, Elisabeth.
Fáj ez a gondolat, de... élni kell, nagyon kell.
Végtére is unokatestvéred.
<p>
- Nem hihetem.
Egyszerûen nem hiszem el.
Nem halhatsz meg.
<p>
- A kormányzónál kell maradnod, amíg nem tudsz az unokafivéreddel találkozni.
Aztán majd számolj be neki a halálomról.
Mindenrõl.
Ne hízelegj... de túl büszke se légy.
Gondolj arra, hogy vér szerinti rokonod, még ha rabló is.
- Nehéz zihálása betöltötte a szobát.
Elisabeth halkan sírdogálni kezdett, mint egy gyermek, aki nem tudja megmondani, mi fáj és hol.
Végül szavak préselõdtek ki Sir Edward ajkán.
<p>
- Azt hallottam, hogy egy úriembert a haláláról is megismerni, de én most nyögni szeretnék.
Robert nyögött volna, ha jólesik.
Persze, Robert furcsa volt.
De hát mégis, az édes testvérem - Üvöltött volna, ha a fájdalom megszorítja.
Elisabeth, kérlek, hagyd el a szobát.
Sajnálom, de nyögnöm kell.
Sose beszélj róla, Elisabeth, ígérd meg.
Soha!
Ugye, sohasem beszélsz róla?
<p>
Amikor a lány újra bejött, Sir Edward már halott volt.
<p>
7.
<p>
Tavasz köszöntött Cambriára, fuvallata az Indiákról és Afrika forró, száraz szívébõl jött, és ez volt a tizenötödik tavasz, hogy Henry elment.
Robert apó szívesen képzelte - és aztán furcsamód el is hitte -, hogy a tavaszt az õ fia küldi Cambriára a trópusok vidékérõl.
A hegyekre zöld takaró kúszott, és a fák új, törékeny leveleket hajtottak a szélben.
<p>
Robert apó arcvonásai határozottabbá keményedtek.
Szája körül nem annyira mosoly ült, inkább fintor, mintha valami õsi, riadt nevetés fagyott volna meg rajta.
Magányosak, meddõk voltak az évek; semmit nem tartogattak már neki.
Most már megértette Gwenliana szavainak értelmét, hogy a kor semmi mást sem hoz, csak hideg, nyugtalan várakozást; egy olyan állapot együgyû reményét, amelyet pontosan még csak el sem lehet képzelni.
Õ talán azt az idõt várta, amikor Henry megint visszajön hozzá.
De ez aligha következhet be.
Abban sem volt bizonyos, hogy egyáltalán akarja-e látni Henryt még egyszer.
Felkavarná õt.
Ha valaki öreg, mindent gyûlöl, ami felizgatja.
<p>
Hosszú ideig mindig azon tûnõdött: "Mit csinálhat most Henry?
Mit láthat most?".
S akkor a fiú lassan elhalványult elõtte, s hasonlítani kezdett ódon könyvek hõseihez.
Nem volt már egészen valóságos, ámbár elég valóságos ahhoz, hogy emlékezni lehessen rá.
De Robert gyakran gondolt erre az elvont személyre, a fiára, akirõl olykor-olykor szállongó híreket kapott.
<p>
Egy pompás tavaszi reggelre ébredve Robert kijelentette: 
- Ma felkapaszkodom Merlinhez.
Különös, ahogy ez az öreg ember évei növekvõ súlya alatt él.
Száznál is több van a vállán.
A teste vékony szalmacsutak - már csak emlékeztet arra, hogy valaha test volt.
De William azt mondja - bár William beszédébõl nehéz valamit is kihámozni -, hogy a hangja éppoly aranycsengésû és erõs, mint valaha, és hogy még mindig olyan óriás képtelenségeket fecseg, amiket Londonban nem tûrnének meg.
Mulatságos dolog, hogy ennek az útkaparónak egész élete négynapos londoni tartózkodása körül kering.
De el kell mennem Merlinhez.
Nem valószínû, hogy még egyszer elmehetek.
<p>
A meredek, sziklás ösvény jól megkínozta õt; annál is kegyetlenebbül, mert emlékezetébe idézte karcsú, izmos lábát és egy fújtatónál is fáradhatatlanabb tüdejét.
Egykor õ vezette az összes látogatókat versenyben a hegyre fel, de most, kevéske kapaszkodás után megpihent egy kövön, s csak aztán indult neki újra - fel és fel a szakadékon át a szikla tetejére.
Délután volt, mire végül is a Crag-csúcsra ért.
<p>
Merlin az ajtónál várt rá, mielõtt ideje lett volna kopogtatni, és Merlin nem változott meg jobban, mint a hárfák és dárdahegyek, melyek a falakon lógtak.
Mintha túladott volna az idõn, akár egy ócska ruhán.
Merlin meglepetés nélkül fogadta Robertet.
Úgy tûnt, mintha már száz esztendõvel ezelõtt tudott volna lassú zarándokútjáról.
<p>
- Régóta volt, Robert, hogy felkaptattál hozzám ezen az ösvényen, és rég volt az is, hogy én lementem rajta.
- "Rajta, rajta" visszhangozták a hárfák.
A húrok nyelvén beszélt, s azok visszhangoztak rá, mint egy távoli kórus a hegyek nagy miséjén.
<p>
- Öreg ember az, aki most felmászott hozzád, Merlin.
Az ösvény: haragos vadállat, amellyel birkózni kell.
Te nem látszol öregebbnek.
Vajon mikor fogsz meghalni?
Nem vitatkoznak veled néha errõl az éveid?
<p>
- Hát õszintén szólva, Robert, sokszor eszembe jutott már, de mindig túl sok dolgon kellett töprengenem.
Nem volt idõm meghalni.
Ha meghalnék, nem tudnék gondolkodni többé soha.
<p>
- Mert ebben a korban, Robert, az a titkos reménykedés, amit a völgy emberei hitnek neveznek, kérdésessé válik.
Ó, kétségkívül jó lenne, ha nekem is jutna ebbõl a reménybõl, mely azt az éneket dalolná végeérhetetlenül: "Van egy bölcs, jóságos Isten; bizonyos, hogy élni fogunk a halálon túl is".
Akkor felkészülnék az eljövendõ életemre.
De itt, magányosan, félig már az egek között, attól félek, hogy a halál félbeszakítja tûnõdéseimet.
Az emberi képzelet gyötrelmeire a hegyek csitító borogatást raknak.
Közöttük nevet az ember - ó, többször nevet, mint sír.
<p>
- Te tudod - mondta Robert -, anyám, a vén Gwenliana furcsát jövendölt, mielõtt meghalt.
<p>
"Ezen az éjszakán vége a világnak - jósolta Gwenliana -, s nem lesz többé itt a föld, hogy rajta járjunk."
<p>
- Azt hiszem, Robert, igazat mondott.
Azt hiszem, hogy haldokló szavai igazak voltak, akármit értek többi látomásai.
Ez a marcangoló gondolat gyakran meglátogat, és éppen emiatt félek meghalni!
Rettenetesen félek.
Ha azzal, hogy élek, életet adok neked, s megújítom a mezõk, a fák és az egész zöldellõ világ létét - megbocsáthatatlan cselekedet lenne mindezt eltörölni, mint valami krétarajzot, így tehát nem szabad meghalnom - még egy kicsit.
<p>
- De elég ezekbõl a baljóslatú dolgokból.
Te, Robert, túl hosszú ideig voltál a völgy emberei közt.
Az ajkad mosolyog, de a szívedbõl kipusztult a derû.
Gyanítom, hogy úgy formázod az ajkadat, mint a gallyakat a csapdán, hogy Isten elõl elrejtsd a szenvedéseidet.
Egykor még egész szívedbõl próbáltál nevetni, de nem adtad meg a gúnyolódók engedményét: hogy egy cseppet nevetségessé tedd magad, s ezzel szerezz jogot arra, hogy másokat kinevethess.
<p>
- Tudom, vereséget szenvedtem, Merlin, s ezen úgy látszik, már nem lehet segíteni.
A gyõzelem vagy a szerencse, vagy nevezheted akárminek, a kiválasztott kevesekben rejtezik, mint a csecsemõ foga az ínyben.
Az elmúlt esztendõkben az Isten kegyetlen, számító játékot ûzött velem.
Voltak pillanatok, mikor arra gondoltam, hogy csalt.
<p>
Merlin lassan beszélt.
<p>
- Egyszer én is játszottam egy kecskelábú, drága, fiatal istennel, és ez a játszma okozta, hogy ide vonultam el.
De akkor nagy engedményt tettem, és keserû nevetéssel hajtottam fejet.
Robert, nem hallottam én arról jó régen már, hogy az elméd megháborodott?
Biztos William állított be ezzel, és õ mesélte, hogy meghibbantál.
Nem mûveltél te esztelen dolgokat a rózsakertedben?
<p>
Robert keserûn mosolygott.
<p>
- Ez egyike volt az Isten tréfáinak - felelte.
- Elmesélem, hogyan történt.
Egyik nap, amikor a rózsáimról az elszáradt leveleket tépdestem le, eszembe ötlött, hogy valami jelképszerût kell tennem.
Ez nem szokatlan dolog.
Milyen gyakran állnak ki az emberek a hegytetõre széttárt karokkal, milyen gyakran térdepelnek imádkozva, és hányják a keresztet.
Letéptem egy virágot, és feldobtam a levegõbe, és a szirmai visszahullottak rám.
Úgy tûnt, hogy ez a cselekedet magába foglalta és elmondta életem egész történetét, egyetlen mozdulatban.
Aztán elmerültem a fehér szirmok szépségében, a fekete föld magához vonzott, és én elfeledkeztem mindenrõl.
Egyik virágot a másik után dobáltam föl, amíg a földet behavazták a rózsaszirmok.
Hirtelen szétnéztem, s egy tucatnyi embert láttam: körülöttem álltak és nevettek rajtam.
A templomból jöttek erre.
"Hé! - mondták - Robert elvesztette az eszét.
Hé!
Most párolog el az esze.
Hé, gyerek ez megint, rózsaszirmokat tépdes."
Tébolyult Isten az, aki megenged efféle dolgokat.
<p>
Merlin néma mosollyal bólingatott.
<p>
- Ó, Robert!
Robert!
Miért kárhoztatod a világot, amikor egyszerûen védekezik ellened?
Azt hiszem, számodra egyet jelent Isten és a világ.
Ha lent a völgyben akadnának tízen, akik földre szórt rózsalevelekben gyönyörködnek, különös alak lennél csupán, érdekes csodabogár.
Vasárnap délutánonként idegeneket hoznának a házadhoz, és mutogatnának téged.
De minthogy felétek ilyen emberek nincsenek, persze hogy lázadó vagy, akit be kell zárni, vagy fel kell akasztani.
Ha valakit tébolyultnak ítélnek, az valójában az ember elméjének a felakasztása.
Ha azt suttogják róla, hogy megkergült az agya, bármit mond is, mit se számít, csupán nevetni jó rajta.
<p>
- Hát nem érted, Robert?
Az embereket már annyiszor sebezte, taposta, kínozta meg némely eszme és elképzelés, melyet nem is értettek, hogy minden dolgot, ami meghaladja értelmüket, eleve gonosznak és rossznak vélnek - olyannak, amit mindenkinek el kell taposnia, le kell rombolnia, ha útjába kerül.
Az emberek csak védekeznek így, a lelki sebzettség ellen, mely kicsiségekbõl felnövõ dolgok felõl éri õket.
<p>
- Tudom - felelte Robert -, én is tudom mindezt, és nem is tiltakozom ellene.
Az én bánatom az, hogy minden tulajdonom, amit magamban hordok, nem több egy csomó vereségnél.
Csak a dolgok emlékének vagyok magányos birtokosa, mindannak, ami valaha az enyém volt.
Talán így van jól, mert mintha most, hogy nincsenek meg, már jobban szeretném õket.
De nem tudom megérteni, hogy ez a kincs csak a kiválasztott kevesekben elrejtve jöhet létre.
Az én fiam megszerzi és megtartja minden vágyának tárgyát, ha igazat susog a szél.
<p>
- Volt egy fiad, Robert, emlékszem rá.
Azt hiszem, azt jósoltam neki, hogy így vagy úgy, de egy világot fog uralni, ha gyermek marad örökre.
<p>
- Uralkodik is.
Hírek jönnek róla délrõl, enyhe, kósza szelek szárnyán.
A hírnek denevérszárnyai vannak.
Az járja róla, hogy a kalózok vad népén uralkodik, vagy városokat foglalt el, és falvakat fosztott ki.
Az angolok lelkesednek érte, hõsnek és hazafinak nevezik - s magam is ezt teszem néhanap, de félek, ha spanyol volnék, csak ügyes rablónak nevezném.
Azt is hallottam - bár nem hiszem, és nem is akarom elhinni -, hogy foglyokat kínoztatott meg.
<p>
- Úgy - tûnõdött el Merlin -, nagy ember lett hát, mint ahogy elszántan akarta, s ha ez igaz, akkor még nem felnõtt ember.
Még mindig kicsiny gyermek, aki a holdat akarja.
S azt hiszem, elég boldogtalan is miatta.
Akik azt mondják, hogy a gyermekek boldogok, elfelejtették gyermekkorukat.
Kíváncsi vagyok, meddig tud elbújni a férfikor elõl.
<p>
- Láttál már szárnyakkal született, nagy, fekete hangyákat, Robert?
Egy vagy két napig repülnek, aztán elhullajtják szárnyukat, lezuhannak a földre, és egész életükben csak másznak.
Szeretném tudni, mikor hullajtja el szárnyait a te fiad.
Nem különös, Robert, hogy az emberek között mennyire tisztelik ezt a csúszást-mászást, miként tépik ki szárnyaikat a gyermekeknek, hogy gyönyörködhessenek abban a nagyszerû csúszó-mászó életben?
<p>
- Mi érleli a gyerekeket férfiakká - kérdezte meg Robert -, milyen erõk rothasztják el szárnyuk tövét?
<p>
- Hát a legtöbbjüknek sohasem volt szárnya, néhányan kitépték a magukét; olykor hirtelen, olykor nagyon óvatosan.
Valamennyi ilyen dologról nem tudok, de az enyémet a nevetségesség tépte ki - egyfajta öngúny.
Egy kislányt szerettem a völgyben, azt hiszem szép volt.
És talán én is csinos voltam.
Egy dalt szereztem neki, és Orfeusz menyasszonyának neveztem.
De akkor inkább magamat képzeltem Orfeusznak.
Õ azonban az istenséggel kötött házasságot valamifajta természetellenes bûnnek tartotta.
Õ oktatott ki engem.
Minden ember, magyarázta, ennek vagy annak - a családjának, a közösségének vagy önmagának, elfelejtettem, hogy minek - tartozik azzal, hogy sikerre vergõdjön.
Ami a siker természetét illeti, homályosan beszélt, de azt nagyon is kinyilvánította, hogy a dalra nem lehet sikereket építeni.
Utálta az istenségeket, kivált a pogány istenségeket.
És volt egy ember, földje és háza is volt, aki biztatóan emberinek tûnt elõtte.
Én éppen ellenkezõleg, szánalomra méltóan emberinek tartom õt, még öregkoromban is.
Így hát össze is házasodtak.
Az én szárnyaimat az tépte ki, hogy kinevettek.
<p>
- Gyilkosságot és öngyilkosságot és a dicsõség mezejét vonultattam fel képzeletemben, hogy megküzdjek evvel az apró, fájdalmas gúnnyal.
Szégyenemben arra gondoltam, hogy elrejtem dalaimat a világtól, hogy ember sohase hallhassa õket többé.
S a világ azt sem vette észre, mikor hagytam el.
Emberek egyetlen kis csoportja sem jött hozzám, hogy visszatérésre bírjon.
És én megszereztem nekik azt az örömet, amire vágytak: nevetségessé lettem.
Sebzett szárnyaimat levedlettem; férfi lettem, és nem kívántam már a holdat.
S amikor újra megpróbáltam dalolni, érdes lett a hangom, mint egy hajcsáré, és a kiagyalt mesterkéltség eldurvította dalaimat.
<p>
- Azon töprengek, hogyan nõttem én fel - mondta Robert.
- Nem emlékszem rá.
Talán, hogy a fogamhoz vertem a garast, akkor hagyott el az ifjúságom, de talán ott él azokban az országokban, melyekrõl álmodni szoktam.
Henry azonban úszik az álmaiban, és néha nagyon féltékeny vagyok rá.
Tudod-e, Merlin, különös dolog tûnt fel nekem.
Az anyám, Gwenliana azt képzelte, hogy ismeri a jövõt, és mi mulattunk rajta, mert annyit hivalkodott evvel.
De azon az éjszakán, hogy Henry elindult, az õ jövendõjének képét idézte meg.
S majdnem minden szava beteljesedett, Merlin.
Lehet, hogy ezek a gondolatok festményként rajzolódtak elébe?
Furcsa és valószínûtlen dolog ez.
<p>
- Talán kiolvasta a fiú vágyát, Robert, megérezte sóvárgása erejét.
A vén Gwenlianát én tanítottam sok olyan dologra, ami rokon a mágiával; nagyon tudott jelekbõl és arcokból olvasni.
<p>
Robert apó felállt, hogy kinyújtózzék.
<p>
- Nos, hát mennem kell.
Sok idõbe telik, míg az ilyen koros ember lekászálódik az ösvényen.
Éjszaka lesz, mire hazaérek.
S itt jön William a csákányával, amivel szinte együtt született.
Egy keveset az õ társaságában ballagok lefelé, és meghallgatom, mi járja Londonban.
Te bizonyára szereted a szavakat, Merlin, hiszen olyan sokat építettél belõlük.
Nekem, úgy látszik, a szenvedést kell szeretnem, hiszen azt idézem fel mindig magam ellen.
Téged pedig, Merlin, hazugnak és csalónak tartalak; ahányszor csak elmentem tõled, azzal a meggyõzõdéssel távoztam, hogy fenséges dolgokat mondtál, késõbb azonban, gondolkozván rajtuk, egyet se tudtam visszaidézni.
Azt hiszem, a lágy hangod és a hárfáid finom varázsával mesterkedsz te.
<p>
És ahogy lefelé ballagott az ösvényen, a szegre akasztott hárfák a Varázsló Búcsúját zengték utána.
<p>
Negyedik fejezet 
1.
<p>
1670-ben - amikor Henry Morgan fejébe vette, hogy elpusztítja - Panama nagy és szép város volt; gazdag és erõs város, melyet jogosan tiszteltek az Arany jelzõvel.
A zord Új Világ egyetlen helyét se lehetett vele szépségben és gazdagságban összehasonlítani.
<p>
Balboa több mint egy évszázada érkezett ide, az új óceán partjára.
Fényes páncélba öltözött, és így gázolt bele a Csendes-óceánba, míg a barátságos víz a combjáig ért.
Aztán egy beszédben határozottan felszólította a tengert és az összes földeket, hogy hódoljanak be a spanyol koronának, melyet mindez megillet.
Azt követelte, hogy a víz is engedelmes és hûséges legyen, hiszen Kasztília és Aragon halastavának fogják majd tisztelni.
<p>
Balboa mögött a parton egy kicsiny, zöld indián falucska húzódott, ezt hívták Panamának.
A bennszülöttek nyelvén jó halászhelyet jelentett.
Amikor a spanyol katonák csóvát vetettek az össze-vissza épült kunyhókra és új várost építettek a helyükre, megtartották ezt a dallamos régi nevet: Panama.
A név jelentése hamarosan beigazolódott, mert ebbõl a kicsiny városból a spanyol hálókat négy irányba vetették ki.
<p>
Északra Pedrarias vetette ki a varsákat, és hálójába fogta az õsi maya törzs városait.
Ez a halászat eredményezte, hogy Panamába különlegesen kovácsolt kígyókat, rémítõ szentképeket, apró faragott állatokat küldhetett, színaranyból.
Amikor pedig már nem maradt gyûjteni való dísztárgy, amikor a templomokban csak az üres kõkockák voltak csupán, akkor Pedrarias a bennszülöttekre vetette ki a spanyol hálót, és korbácsütések kíséretében hajtotta õket a bányákba.
<p>
Pizarro dél felé vitorlázott, lovakkal és fegyveresekkel, és az inkák hatalmas nemzete fejet hajtott elõtte.
Az uralkodókat legyilkolta, és megbénította a kormányzási rendszert.
Akkor aztán gyémántokat, templomfalak aranylemezeit, a nap aranyból vert jelképeit és arany szertartási pajzsokat hajózott be Panama felé.
És Pizarro korbáccsal kényszerítette a bányába a levert inka népet.
<p>
Kapitányok százai vezettek kisebb katonacsapatokat keletre és északkeletre, ahol Darien vad indiánjai éltek erdõkben és barlangokban.
Itt orrkarikákat, bokapereceket, istenoltárokat és aranyból kivert sasszárnyakat találtak.
Zsákokba hánytak mindent, és öszvérháton szállították Panamába.
Amikor minden sírboltot kifosztottak aranydíszeibõl, még a vad indiánok is földtúrásra kényszerültek a korbácsok parancsára.
<p>
A spanyol hajók nyugat felé apró szigeteket fedeztek fel, melyeknek sekély öblében gyöngyök találhatók, ha elég mélyre bukik alá az ember; és kis idõ múlva a szigetek együgyû népe már ott is a tengerbe ugrott, ahol cápák éltek.
S a gyöngyök zsákszámra találtak utat Panama felé.
<p>
Végül mindenféle ötvösmunka, a pepecselés mestermûvei is Panamába kerültek, ahol az olvasztó kohók csillogó szemû ínyencként fogadták be õket, és vastag aranyrudakká formázták át.
A raktárakat teletömték aranyrudakkal: a kincstári hajókra vártak, hogy Spanyolországba vitorlázhassanak.
Volt idõ, amikor raktárházak hiányában az ezüsttömböket az utcákon halmozták egymásra, s ezek oly súlyosak voltak, hogy nem kellett félni, nem lophatta el õket senki.
<p>
Közben a város is ragyogóan széppé nõtt.
A leigázott nemzetek kincseit ezernyi pompás ház építésére használták fel - piros tetõkkel, kicsiny, zárt belsõ udvarokkal, ahol ritka, különleges virágok tenyésztek.
A vén Európa festõmûvészete és kényelme az aranyrudak hívására mintha ideáradt volna nyugatra, hogy megszépítse Panama házait.
<p>
Az elsõ spanyolok, akik megrohanták ezt a vidéket, kegyetlen, kapzsi rablók voltak, de egyszersmind katonák, akiket semmiféle véres fenyegetés sem félemlíthetett meg.
Kicsiny csapatokkal foglalták el az Új Világot, és a bátorságon kívül alig volt számottevõ erejük.
Ám amikor Nicaragua és Peru és Darien népe nyafogó szolgák bandájává züllött, amikor veszély már senkit sem fenyegetett, más kötésû emberek telepedtek le Panamában.
Ezek kereskedõk voltak: kegyetlenül elszántak, ha egy farmot el lehetett árvereztetni a tulajdonosától, vagy ha az élelmiszer árát lehetett felemelni, de félõsek és ijedõsek, ha kardacélra acél szikrázott.
<p>
A földszorost nemsokára a kereskedõosztály uralta.
A katonák egy része kihalt, másokat a biztonság tett türelmetlenné, és új, veszélyes országokba költöztek át, ráhagyván az élelmiszer- és fûszeráruk háborúját a kereskedõk kezére, akik szûken mérték ki a lisztet és a bort, és fizetségképpen ékszereket és aranytömböket követeltek pénzszekrényeik számára.
A kereskedõk arra számítottak, hogy az élelemért mindenki megfizeti ugyanazt a magas árat, és ebbõl a haszonból építették vörös zsindellyel fedett cédrusházaikat; ebbõl öltöztették külföldi selyembe asszonyaikat, és így követte õket az utcán alázatos rabszolgák hada.
<p>
Szép város volt Panama.
Fõutcáit kétezer nagy cédrusház szegélyezte, s a központtól távolabb ötezer kisebb lakás épült a tisztviselõknek és a kengyelfutóknak, a király fizetett zsoldosainak.
A külvárosokban számlálhatatlan sok zsúpfedeles kunyhó zsúfolódott össze, itt a szolgákat kvártélyozták el.
Hat templom, két imaház és egy magas katedrális állt a város közepén, s mindben csupa arany kegytárgy és ékszertõl roskadozó miseruha.
Máris két szent élt és halt meg Panamában - nem afféle nagyobb szentek ugyan, de mégis elég jelentõsek ahhoz, hogy csontjaiknak fontosságot tulajdonítsanak.
<p>
A város külön negyedét foglalták el a király házai, istállói és laktanyái.
Az ország termésének egytizedét itt raktározzák el, egészen a következõ páncélflotta érkezéséig, amikor is szamárháton szállítják el a földszoroson át, hogy hajón fuvarozzák tovább.
Panama eltartotta a spanyol királyságot - fizette a király újonnan épülõ palotáit és háborúit.
S minthogy készpénzt hozott a kincstárba, a király kiváltságokat adományozott Panamának.
Ezért viselhette azt a büszke nevet: Panama, az Igen Nemes és Igen Hûséges Város.
Nemességét ezzel Cordova és Sevilla rangjára emelték, s az elöljárók aranyláncot viselhettek hivataluk jelvényeként a nyakukban.
És a király ragyogó címerrel tüntette ki a várost - bal felén egy pajzs arany mezõben, jobb felén két kis hajó és egy maroknyi szürke nyíl.
A tetején a felfedezések sarkcsillaga ragyogott, míg a spanyol ikerkirályság oroszlánjai és kastélyai a pajzs körül helyezkedtek el.
Panama valóban a világ egyik legnagyobb városa volt.
Az Arany Város középpontjában egy széles, kövezett plaza húzódott, közepén egy emelvénnyel, ahol esténként zene szólt.
S a zeneszóra emberek sétáltak fel s alá, és azzal fitogtatták rangjukat, hogy kivel álltak szóba.
A kereskedõ arisztokrácia nagyon büszke volt.
Nappal esetleg úgy alkudott a liszt árán, mint egy kufár, de este a plazán mereven biccentett a nálánál kevésbé gazdagoknak, és szemmel láthatóan hízelgett a vagyonosabbaknak.
<p>
A nagy biztonságban elpuhultak.
A várost bevehetetlennek tartották.
Egyik oldalról a tenger védelmezte, és a déli óceánon sehol sem futott idegen hajó.
Szárazföldi határain falak emelkedtek, és egy széles vizesárok húzódott, amelyet veszély esetén úgy lehetett elárasztani, hogy valósággal szigetté varázsolta a várost.
Mindehhez még egy támadó seregnek a földszoros dzsungelén kell kínkeservesen átvágnia magát, és olyan szûk átjárókon, melyet egy maroknyi ember is meg tud védeni.
Senki sem tartotta lehetségesnek, hogy épelméjû vezér Panama bevételérõl álmodozhatna, így hát, amikor Campeche és Puerto Belo és Maracaibo térdre kényszerült a kalózok elõtt, az Arany Város kereskedõi a vállukat vonogatták, s aztán a napi üzlet után néztek.
Persze, nagy szerencsétlenség, és valóban szomorú, hogy így bánnak el honfitársaikkal, és így kifosztják õket - de hát mi egyébre is számíthattak volna?
A városaik a balszerencsés parton fekszenek.
Panamának nem kell törõdnie ezekkel a zavargásokkal, elég, ha sajnálkozik rajtuk.
Jó az Isten, az üzlet pedig - nos hát, szörnyûséges; sehol sincs több pénz, a farmerek mégis úgy ragaszkodnak javaikhoz, mint a rablók.
<p>
Az Arany Város kormányzója Don Juan Perez de Guzman volt - egy csendes nemesember, aki csupán annak szentelte életét, hogy tökéletes úr legyen.
Kis hadsereget vezényelt, egyenruháit váltogatta, és nagy gonddal törõdött rokonai házasságával.
Katona volt egész életében - lehet, hogy nem jó harcos, de rendkívül lovagias.
Alárendeltjeinek szóló napiparancsait gyönyörûen fogalmazta; ha egy indián falut szólított fel megadásra, ékesszólása felülmúlhatatlanul ragyogott.
Az emberek tisztelték kormányzójukat.
Hiszen olyan jól öltözködött, olyan büszke volt s mégis oly elõzékeny.
Mindennap megéljenezték, amikor lovascsapata élén végigléptetett az utcán.
Ha bármely támadás veszélye fenyeget, bizonyos, hogy Don Juan délceg alakja megnyugtatja az embereket.
A városban övé volt a legnemesebb vér s a legtöbb gazdag raktár.
<p>
Így éltek az emberek Panamában boldogan, s amikor beálltak a meleg napok, a vidék árnyas helyeire húzódtak, az esõs évszakban pedig visszatértek a városba a bálokra és fogadásokra.
Ilyen volt hát az Arany Város, amikor Henry Morgan elhatározta lerombolását.
<p>
Egy nap az a hír szivárgott szét Panamában, hogy a rémséges Morgan elindult meghódítására.
Ezt elõször könnyelmû hitetlenkedés fogadta, de amikor több hírvivõ futott be, a várost lázas tevékenykedés bolygatta fel.
Az emberek a templomokba szaladtak, meggyóntak, csókolgatták az ereklyéket, s aztán ismét hazarohantak.
Papok százai vonultak fel körmenetben, s a feszületet vitték végig az utcákon.
A fekete barátok vadul sanyargatták magukat, és mindenüvé elcipelték a súlyos keresztet, ahol csak látni akarták.
De az omló falakat nem foltozták ki, és a rozsdás ágyúkat nem cserélték ki.
Don Juan misét mise után hallgatott, szózatot intézett a megrémült néphez, és azt javasolta: vonuljon fel a város minden szerzetese.
<p>
Rémmesék keltek szárnyra - hogy a kalózok nem is emberek, hanem állati lények, krokodilfejjel, oroszlánmanccsal.
Tekintélyes férfiak vitatták meg az utcákon ezeket a feltevéseket.
<p>
- Áldás, békesség, Don Pedro.
<p>
- Dicsértessék a Jézus Krisztus, Don Guierrmo.
<p>
- Mit hallottál ezekrõl a rablókról?
<p>
- Ah! szörnyûség, Don Guierrmo; szörnyûséges.
Azt mondják: démonok!
<p>
- De el tudod-e hinni, amit én hallottam, hogy Morgannak három karja van, és mindegyikben kardot forgat?
<p>
- Ki a megmondhatója ennek, barátom!
Az ördögnek még ezeknél is nagyobb hatalma van.
És ki a megmondhatója, hol végzõdik a gonosz hatalma?
Szentségtörés erre csak gondolni is.
<p>
Aztán késõbb: 
- Azt mondja, Don Guierrmótól hallotta?
Õ aztán biztosan nem állít kétes dolgokat - egy ilyen gazdag ember!
<p>
- Én csak azt ismétlem, amit õ mondott - hogy Morgan ujja hegyeibõl golyók röpülnek, s hogy a szája kénes lángokat lövell.
Ezt határozottan állította Don Guierrmo.
<p>
- Ezt el kell mesélnem a feleségemnek, Don Pedro.
<p>
Így burjánoztak a legendák.
És a nép már-már megtébolyult.
Más, elfoglalt városokban történt kegyetlenkedéseket idéztek fel, s a kereskedõk, akik azelõtt erre csak a vállukat vonogatták, elsápadtak az emlékezéstõl.
Elképzelni se tudták eddig, s most mégis el kellett hinniök, hiszen a martalócok már megindultak hadiútjukon Chagres felé, és bevallott céljuk az Arany Város elfoglalása és megsarcolása.
Végül is Don Juan rákényszerült, hogy elhagyja a templomot.
S elég ideje maradt, hogy ötszáz katonát állítson lesbe a földszoroson keresztülvezetõ országúthoz.
Egy fiatal tiszt jelentkezett kihallgatásra.
<p>
- Mit kíván - kezdte a kormányzó -, fiatalember?
<p>
- Ha bikáink volnának, uram, ha rengeteg vad bikánk volna -, kiabált izgatottan a tiszt.
<p>
- Szedjétek össze!
Kutassátok fel az egész vidéket bikákért.
Ezerszám tereljék az emberek!
De mihez kezdünk velük?
<p>
- Rászabadítjuk az ellenségre, uram.
<p>
- Ragyogó terv!
Zseniális tiszt!
Ah, drága barátom, ezer bika?
Ezer?
Tréfadolog.
Tereljetek össze tízezret a legvadabb bikákból.
<p>
A kormányzó kivezényelte a katonáit - kétezret a király csapataiból -, szemlét tartott felettük, s akkor visszament a katedrálisba térdepelni.
Don Juan nem félt a harctól, de inkább a "második vonalat" erõsítette meg.
Amellett, ha valami annyi pénzbe kerül, mint amennyit õ fizetett a misékért, annak hatásosnak kell lennie.
<p>
Az elsõ lopva érkezett suttogás szörnyeteggé nõtt.
A reszketõ polgárok elrejtették házuk ezüstjét.
A papok ciszternákba dobálták a kelyheket s a gyertyatartókat - csak hogy megmenthessék õket -, s az értékesebb ereklyéket föld alatti folyosókban falazták el.
<p>
Balboa a falakat erõdítette volna meg, és elárasztotta volna a vizes árkot.
Pizarro hadserege már félúton járna a földszorosban, hogy ott fogadja az érkezõ ellenfelet, de ezek a vitéz idõk már elmúltak.
Panama kereskedõi csak a vagyonukkal, az életükkel és a lelkükkel törõdtek - pontosan a fenti sorrendben.
A kardkovácsolással vagy az omló falakon végzendõ munkával nem gondoltak.
Ez a király katonáinak dolga, akiket jó pénzzel fizettek, hogy megvédjék a polgárokat.
A védelemrõl a kormányzónak kell gondoskodnia.
<p>
Don Juan szemlét tartott a csapatok fölött, és az õ szemében ez volt minden, amit egy generális megtehet.
Az egyenruhák akármilyen vizsgát kiállanának, s a katonái dicsõségesen vehetnének részt Európa bármely díszszemléjén.
<p>
Egyébként pedig még egy mise sem árthat.
<p>
2.
<p>
Amíg a kalózok elverték, amit Maracaibo kifosztásából szereztek, Henry Morgan mélyen elmerült az új hódítás terveibe.
Több harcosra lesz szüksége, mint amennyit valaha is összegyûjtött.
Morgan kapitány futárai nekiindultak a spanyol óceánpart négy sarka felé.
Szavai elértek Plymouthba és New Amsterdamba.
Még az erdõ borította szigetekre is eljutott a nagy fosztogatásra szólongató felhívás, pedig ott úgy éltek az emberek, akár a majmok.
<p>
- Ha gyõzünk, minden emberünk meggazdagszik - így szólt az üzenet.
- Ez lesz a Testvériség legnagyobb haditette, amit csak valaha is véghezvitt.
Spanyolország szíve közepébe visszük magunkkal a borzadályt.
Flottánk Tortuga déli partján gyülekezik októberben.
<p>
És a hajók és az emberek nemsokára özönlöttek a találkozó helyére; hatalmas, új hajók, fehér vitorlákkal, faragott orral; rézágyúkkal szarvazott hajók; vén, korhadó bárkák, melyeknek fenekét már úgy felverte a gyom, hogy úgy úsztak a vízen, akár a fatuskók.
Naszádok és hosszú kenuk és lapos csónakok érkeztek, melyeket evezõ hajtott a vízen.
Még tutajok is futottak be a gyülekezõ helyre, pálmából összerótt vitorlákkal.
<p>
És az emberek - a tortugai Testvériség minden hetvenkedõje; Goaves öreg, tapasztalt kalózai; franciák, hollandusok, angolok és portugálok -, a világ fegyverre kelt számkivetettjei.
A spanyoloktól elmenekült rabszolgák csónakszám eveztek be; uruk vérére szomjazva csatlakoztak ehhez a vállalkozáshoz.
A rabszolgák karibokból, négerekbõl és feltüzelt fehérekbõl toborzódtak.
A sziget-dzsungelek partjain vadászok apró csoportjai tûntek fel és szálltak hajóra Tortuga déli öble felé.
<p>
A nagyobb hajók fregattok és gályák voltak, ezeket korábbi összecsapásokban zsákmányolták.
Amikor elérkezett az indulás ideje Morgan kapitánynak harminchét hajó állt rendelkezésére, és a tengerészeken és matrózinasokon kívül még másfél ezer harcos is.
A sok nagy hajó között három karcsú és tiszta New England-i naszád horgonyzott.
Nem harcolni jöttek, hanem kereskedni - puskaporral zsákmányért, whiskyvel aranyért.
A támadás két nagy fegyvere: a puskapor és a whisky.
Ezek a plymouthi emberek emellett kivénhedt és hasznavehetetlen hajókat is akartak venni, a rajtuk maradt vasért és kötélzetért.
<p>
Morgan kapitány vadászokat küldött az erdõbe, hogy szarvasokat lõjenek és hajókat a partvidékre, hogy gabonát lopjanak.
S amikor visszatértek, az élelmiszer is rendelkezésre állt az utazáshoz.
<p>
Ebbõl az egész soknyelvû embercsõdületbõl, amely a hódítás hírére gyûlt össze - Coeur de Gris-n és Henry Morganon kívül senki se tudta, mit fognak meghódítani.
Nem is álmodták, hová vitorláznak, és kivel ütköznek meg útjuk végén.
A vitéz rablók hadserege Morgan nevére csapott fel; szomjasan bíztak a szabadrablás ígéretében.
<p>
Henry Morgan nem merte közölni velük elhatározását.
Akármily hatalmas neve volt is, a kalózok visszahõköltek volna egy ilyen bevehetetlen hadicél elõtt.
Ha idejük jut arra, hogy Panamán tûnõdjenek, szétszéledtek volna a rémülettõl, hiszen az Arany Város erejérõl és védelmérõl már fél évszázada regéltek minden szigeten.
Panama sejtelmes város volt, hátborzongató, legendás erõdítmény, villámokkal fölfegyverezve.
Persze akadtak olyanok is, akik elhitték, hogy utcáit arannyal kövezték ki, és némely templom ablakait egyetlen, smaragdból metszették.
Ezek a legendák azonban csak akkor indítják útnak õket, ha a kockázaton nincs elég idejük töprengeni.
<p>
Amikor a hajókat megjavították és rendbehozták, a vitorlákat megvarrták, az ágyúkat megtisztították és kipróbálták, a raktárakat színültig töltötték élelemmel, akkor Henry Morgan egybehívta a kapitányok gyülekezetét, hogy aláírják a haditörvényeket, és felosszák a flotta parancsnokságát.
<p>
Az admiralitás tölgyfa kabinjában jöttek össze - harminc kapitány, aki hajót hozott a vállalkozáshoz.
Morgan kapitány fregattja pompás spanyol hadihajó.
Egy hercegé volt, mielõtt a kalózok kezébe került volna.
A kabin nagy ebédlõre hasonlított, tölgyfa burkolat borította, és falai enyhén befelé hajoltak a tetõnél.
A mennyezeten keresztül súlyos tartógerendák húzódtak, rajtuk faragott kúszónövények és finom, karcsú levelek.
Az egyik falra valaha egy spanyol címert festettek, de ezt tõrrel láthatatlanná vakarták és szinte kivágták a falból.
<p>
Morgan kapitány egy széles asztal mögött ült, melynek minden lába különös, faragott oroszlánt ábrázolt; körülötte a székeken helyezkedett el flottájának és hadseregének harminc vezére.
Türelmetlenül várták utasításait.
<p>
Ott ült a tömzsi, komoly Sawkins kapitány, a szemében buzgó puritánizmus csillogott.
Gyilkosságait õ az írással szentesítette, és sikeres rablások után ágyútalpról mondott hálaadó imát.
<p>
Fekete Grippo is eljött.
Öregember volt már, megtört aprócska bûneitõl.
Azért állt be most is végül, mert istenét valami türelmes rendõrnek képzelte, akit feltehetõen be lehet csapni.
Az utóbbi idõben azon tûnõdött, hogy bûneitõl egy általános gyónással és az anyaszentegyházba való visszatéréssel megszabadulhat, de erre csak akkor kerülhet sor, ha a következõ vállalkozásban egy arany gyertyatartót szerez, mellyel gyóntató papját kibékítheti.
<p>
Morgan kapitány körül a székeken ott ült Holbert és Tegna, Sullivan és Meyther.
Egy sötét sarokban két olyan ember húzódott meg, akiket elválaszthatatlannak ismert az egész Testvériség.
A Burgundinak és a Másik Burgundinak nevezték õket egész egyszerûen.
Az elsõ: alacsony, kövérkés ember, az arca mint egy nagyra duzzadt naptányér.
Ideges és izgága volt.
Mindenféle nyilvános megjelenés zavarba ejtette.
Ha szóltak hozzá, az arca még jobban elvörösödött, s egy bogárra emlékeztetett ilyenkor, amely riadtan néz valami deszka után, hogy elbújhasson.
Társa, a Másik Burgundi: a védelmezõje és vezetõje.
A Másik Burgundi magasabb volt és keményebb kötésû, ámbár a bal karja könyékben végzõdött.
Ezek ketten mindig együtt láthatók.
Ritkán beszélnek egymáshoz, de a Másik Burgundi ép karja egyfajta védõ mozdulattal mindig köpcös barátja vállán nyugszik.
<p>
Morgan kapitány érces és hideg hangot ütött meg beszédében.
Amíg a szerzõdést olvasta, mély csend vette körül.
Az, aki hajót hozott, ennyi és ennyi bért szedhet; szerszámokkal rendelkezõ hajóácsnak ennyit kell fizetni; az elesettek hozzátartozói számára ennyi összeget kell félretenni.
Ezután a jutalmazásra tért át: mit kap az, aki elõször látja meg az ellenséget, aki az elsõ spanyolt ledöfi; aki elsõnek tör be a városba.
Ezzel végzõdtek a cikkelyek.
<p>
- Most írjátok alá - szólította fel õket Morgan kapitány, és az emberek odabotorkáltak az asztalhoz, s aláírták a nevüket vagy a név jelüket.
Amikor újra leültek, Sawkins emelkedett szólásra.
<p>
- A jutalmak négyszer akkorák, mint ahogy a szokás követeli.
Miért van ez így?
- A gyakorlatias Sawkins irtózott a pazarlástól.
<p>
- Az embereknek szükségük lesz vitézségükre - válaszolt Henry Morgan nyugodtan.
- És serkentésre is szükségük lesz.
Nagy a tét, hiszen Panama ellen indulunk!
<p>
- Panama!
- A válasz szinte egyetlen sóhajjá olvadt össze.
<p>
- Igen, Panama.
Aláírtátok a szerzõdést - s az árulókat felköttetem.
Figyeljétek meg az embereitek hangulatát.
Ti már hallottatok valamit Panama gazdagságáról, eleget, hogy az emberek nyála csurogjon; én viszont elég jól ismerem a veszélyeket ahhoz, hogy biztosan tudjam: legyõzhetõk.
<p>
- De hát Panama - kezdte rá Sawkins.
<p>
- Az árulókat felakasztatom - vágta rá Morgan kapitány, és kiment a kabinból.
Coeur de Gris ottmaradt fülelni.
Õ számol majd be az emberek hangulatáról.
<p>
Hosszú ideig csendben voltak.
A kapitányok felidézték a híreket, amit Panamáról hallottak.
<p>
- Veszélyes dolog - bökte ki végül Sawkins.
- Veszélyes, de jól fizet.
És a kapitány megesküdött, hogy ismeri a város térképét és a harc minden veszélyét.
<p>
Ezek a szavak bizalmat keltettek.
Ha Morgan kapitány mindezt ismeri, nem kell félniük.
Morgan verhetetlen.
A szobát ideges, gyors szóbeszéd verte fel.
<p>
- Pénz?
Azon sétálnak.
Hallottam, hogy a katedrális...
<p>
- De a dzsungel áthatolhatatlan.
<p>
- Jó boruk van ezeknek Panamában, egyszer kóstoltam, amit onnan hoztak.
<p>
S aztán hirtelen, mintha minden ember egyszerre gondolt volna a Vörös Szentre.
<p>
- Hiszen az az asszony is ott van, La Santa Roja.
<p>
- Igaz is.
Õ is ott él.
Mit gondoltok, ki kaparintja meg?
<p>
- A kapitány cseppet se rajong az asszonyokért.
Inkább erre a Coeur de Gris-re esküdnék.
Õ áll a legnagyobb kegyben közülünk a nõknél.
<p>
- Épp eléggé.
Az lesz a sorsa, hogy valamilyen féltékeny férfi tõrétõl essen el.
Még én is megölném õt, hiszen, ha én nem teszem, megteszi más.
Akkor inkább az én tõröm legyen.
<p>
- És mihez kezdesz az efféle nõvel?
Korbáccsal, azt hiszem, semmire se mész.
<p>
- Hát, az igazat megvallva, a nagy gyémántokat mindig tökéletesebb eszköznek találtam a nõrablásban.
Azok szépen csillognak.
<p>
- Nem, nem.
Gondolj csak bele.
A legtöbb asszony az erényességével fogja visszavásárolni a briliánsait.
Ha ez utóbbit megszerezted, könnyû dolgod lesz az elõbbivel.
<p>
- És mit szól mindehhez az öreg félkarú?
A Másik Burgundi?
Hé!
Megkeríted a Vörös Szentet a barátodnak?
<p>
A Másik Burgundi meghajolt.
<p>
- Erre nem lesz szükség - mondta.
- A barátom nagyon ügyes.
Mesélhetnék errõl valamit...
- Odafordult a Burgundihoz.
- Megengeded, Emil?
<p>
A Burgundi szemmel láthatólag inkább a falon is átbújt volna, de egy bólintásra mégis futotta tõle.
<p>
- Akkor hát elmesélek nektek, uraim, egy történetet - kezdte a Másik Burgundi.
- Élt négy barát Burgundiában; három a mûvészet emlõjébõl facsart magának némi savanyú tejecskét, a negyediknek azonban vagyona volt.
És élt egy kedves kislány Burgundiában, szépséges, tökéletes, igazi Kirke, a legdrágább az egész vidéken.
És ebbe az édes tökélybe mind a négy barát beleszeretett.
S mindegyikük olyan ajándékkal lepte meg, ami az õ szívének a legdrágább volt.
Az elsõ egy szonettbe öntötte ki lelkét, azt tette a lába elé.
A második violán pengette ki a nevét, és én - úgy értem, a harmadik - arcának rózsás képmását festettem meg.
Így versengtünk érte, hárman, mûvészek, együtt a legnagyobb barátságban.
De négyünk közül a legutolsó volt a legnagyobb mûvész.
Csöndes volt és tartózkodó.
Micsoda színész!
Fenséges mozdulattal nyerte meg õt.
Kinyújtotta a kezét - így -, és ott, tenyere párnáján, egy mosolygó, rózsaszín gyöngy hevert...
Összeházasodtak.
<p>
- S aztán, nem sokkal az esküvõ után, Delphine szebb erényekrõl tett tanúságot, mint bárki is hitte volna.
Ez a tünemény nemcsak tökéletes feleség, hanem titoktartó és gyönyörteljes szeretõje volt nem is egy férfinak, hanem mind a háromnak, a férj barátainak.
És Emil, a férj nem törõdött vele.
Szerette a barátait.
Hogyisne?
Igaz barátai voltak, csak szegények.
<p>
- De van-e még olyan vak, olyan esztelen erõ, mint a közvélemény?
Ezúttal két halált és egy számûzetést eredményezett.
A közvélemény hidrája - gondoljátok csak meg, mit tett megint?
Rákényszerítette Emilt, hogy párbajra hívja három barátját.
De még akkor is egy csókkal végzõdhetett volna minden, egy öleléssel: "A becsületem ismét folttalan, drága barátaim" - ha Emilnek nem lett volna az a siralmas szokása, hogy tõre hegyét méregbe mártsa.
A két férfi meghalt, én elvesztettem a karomat.
<p>
- De megint közbeszólt a közvélemény, ez az ostoba és hatalmas ökör.
Kikényszerítette a párbajt, és rákényszerítette a gyõztest, hogy elhagyja Franciaországot.
És Emil, a szerelmes, a párbajhõs, a mûvész, a gazdag ember itt ül mellettem.
Én ebbõl a történetbõl most ennek a hatalomnak a gyûlöletét domborítottam ki.
De tulajdonképpen azt akartam bizonyítani, hogy Emilnek se szánalomra, se kegyelemre nincs szüksége.
Úgy tûnik, hogy a lelkén éhes hangyák raja tombol, de kerüljön csak nagy szépség elébe, szemének tükre fogadja be a Vörös Szent képét, majd meglátjátok, emlékezni fogtok szavaimra.
Õ csendes és tartózkodó: mûvész.
Amikor más emberek "Gazdagság, Hatalom, Nõrablás" csatakiáltásokat ordítanak - Emil rózsaszín gyöngyöt tartogat a zsebében, csalétekül.
<p>
3.
<p>
A vitorlás flotta a Chagres folyón úszott lefelé, s mindegyik hajó egész a merülési pontig zsúfolódott a Szabad Testvériség férfijaival.
Voltak köztük franciák, akik csíkos hálósapkát, bõ nadrágot viseltek; franciák, akik egykor St. Malóból és Calais-bõl hajóztak el, s most már nem volt hazájuk, ahová visszatérhettek volna.
Néhány bárkán cockneyk utaztak, legtöbbjük csupa piszok, a foguk is fekete, s valahogy a tolvajlás levegõjét árasztották maguk körül.
Aztán jöttek a savanyú, csöndes hollandi hajósok, elnehezülten üldögéltek hajóikon, és az ínyencek tompa kifejezésével bámulták a Chagres partjait.
<p>
A nehéz, szögletes bárkákban karibiaiak és cimaronék eveztek, kegyetlenségükben is vidám emberek, akik olyannyira szerették a háborút, hogy karcsú, barna vállukat könnyûszerrel engedték igába hajtani, ha vér volt a fizetség.
A kalózfelvonulás egyik csapatát a spanyol rabszolgaságból nemrégiben megszökött négerekbõl toborozták.
Meztelen mellükön keresztbe vetve vörös töltényövet viseltek, s ez hosszú sebhelyre emlékeztetett.
Vezetõjük, egy hatalmas fickó - az arca mint egy vad, fekete jávorszarvasé - csupán egy széles sárga övet és lovagi kalapot viselt, melynek tolla petyhüdten lógott le egészen csillogó fekete álla alá.
<p>
A hajók hosszú sorban haladtak a folyamon.
Az angolok dallamtalan énekeket ordítoztak, s ringó testtel igyekeztek megõrizni a ritmust; a franciák lágyan énekeltek futó szerelmekrõl, a cimaronék és a feketék végeérhetetlen monológjaikat dünnyögték, ezek azonban semmi megfogható dologról se szóltak.
<p>
A Chagres hurkokban és szörnyû patkókanyarokban gyûrûzött elõttük.
A sárga víz, mint egy ijedt bélpoklos asszony, gyengéden ringatta a hajótesteket.
Ezen a Chagreson naphosszat evezhettél, és éjszakára nem verhettél messzebb tábort a kiindulóponttól légvonalban fél mérföldnyinél.
Renyhe, közönyös folyó volt ez, csupa zátonnyal, melyen fényes homok csillogott a napon.
A Chagres az örökkévalóság mûkedvelõje: a folyók dolgát - hogy az óceánba ömöljenek - a lehetõség szerinti legkevesebb gonddal és törõdéssel valósította meg.
A Chagres végignyújtózott a vidéken, és szemmel láthatóan nem akarta lusta egyéniségét a háborgó tengerben feloldani.
<p>
Egy idõ után a hajók olyan vidékre értek, ahol a sûrû dzsungel a folyó partjáig ért le, s egy dombtetõ kanyarulatában végzõdött, mint valami megdermedt zöld hullám.
A fák között foltos tigrisek portyáztak, és szomorú kíváncsisággal figyelték az embereket.
Olykor-olykor egy óriáskígyó csúszott le a meleg fatörzsrõl, ahol a nappal süttette magát, és becsúszott a vízbe fejét kidugván, hogy szemmel tarthassa ezt a tarka felvonulást.
Izgatott majmok egész csapata zajongott a kúszónövények között, mintha zavartatásuk ellen tiltakoztak volna.
Sértettségükben vonítottak, és leveleket és ágakat dobáltak a hajókra.
Ezernégyszáz idegen teremtmény támadta meg a szent dzsungelanyát; s ez ellen a világ legkoszosabb majmának is joga volt tiltakozni.
<p>
A nappalok forrósága lázas leheletként dõlt rájuk, nehéz és tompa zavarodottságot keltett bennük.
Az ének elgyengült és elnémult a hajókon, mintha forró pokrócokat borítottak volna az emberekre.
A kalózok élettelenül ültek a padokon.
Csak az erõlködõ indiánok eveztek tovább fáradhatatlan és ütemes mozdulatokkal.
Pompás izmaik kígyóztak karjukon, mint nyugtalan csúszómászók dudorodtak és húzódtak vissza a válluk körül.
Méla elméjükben a gyilkolás álmodozott, a vér pompás álomképeivel.
"Elõre - súgta az agyuk.
- Elõre, uff!
A csata két mérfölddel közelebb jött.
Elõre!
Elõre!
Panamába; a vér szavannái két mérfölddel közelebb értek."
A hajók hosszú sora mint egy roppant ízekbõl kapcsolt kígyó, tekeredett a folyón elõre.
<p>
A hosszú, forró nappalok már az éjszakába zuhantak, de a folyóparton egyetlen emberi lény se tûnt fel.
S ez komoly baj volt, mert a hajókon elfogyott az élelem.
Ennivaló számára nem maradt elég hely.
Minden hüvelyknyi tér kellett az embereknek és a fegyvereknek.
A víz még így is felcsapott a hadihajók fedélzetére.
Pedig arra számítottak, hogy a folyót számos ültetvény szegélyezi, ahol az éhes hadsereg friss élelemhez juthat, s ebben a hitben indultak neki a kalózok élelem nélkül Panamának.
Egész nap ezeket az ültetvényeket lesték, de mást se láttak, csak zöld, kusza dzsungelt.
<p>
Estefelé az elsõ hajó egy kikötõhelyhez ért.
Ültetett magas fák sora mögül vékony füst bodrai szálltak fölfelé.
A kalózok az öröm hangos kiáltásaival ugráltak ki a hajóról, és özönlöttek a partra.
Átkozódás és elkeseredés: felperzselt és elhagyott épületek csupán.
A kevéske füst egy magtár fekete üszkeibõl szállt fölfelé, melyben egyetlen búzaszem sem maradt az embereknek étkül.
A nedves dzsungelbe mély nyomok vezettek, a szarvasmarhákat erre hajtották el, de a nyomok már kétnaposak voltak.
<p>
Az éhes emberek visszatértek a hajókra.
Nos, így van.
Ma már éhesen kell továbbmenniök.
Az éhezés a háborúhoz tartozik, olyasmi, amivel számolni kell.
Holnap bizonyosan olyan házakhoz érnek, ahol hideg és édes borokat pincéztek; karámokhoz, ahol kövér marhák bólogatnak ostobán, taglóra várva.
A kalóz, az igazi kalóz - a lelkét is eladja egy kupa fanyar borért vagy egy kis fecsegésért egy spanyol félvér barna asszonnyal.
Ezek az élet örömei, az pedig szokott dolog, hogy az embert ledöfik, mielõtt kiitta volna poharát, vagy befejezte volna az évõdést.
De éhezni...
Holnap bizonyosan találnak élelmet.
<p>
Újra felkelt a nap, fehér, lázas kelevény az égbolton.
A folyó õrülten kanyargott, partjain lerombolt farmok, és sehol egy szemernyi élelem.
A támadás híre, mint a pestis rémítõ üzenete, járt elõttük.
Se ember, se állat nem várta be a kalózokat.
<p>
A harmadik nap néhány száraz, elzöldült marhabõrt találtak, s õk kövek között puhították meg, hogy megehessék.
Nem egy ember megette derékszíja felét.
Egyszer egy kevéske égett kukoricát fedeztek föl egy még mindig füstölgõ magtárban, és jó csomó kalóz belehalt a falánk habzsolásba.
És vadásztak a dzsungelben, cserkésztek a fák között mindenfajta élõlény után, amit esetleg megehetnek.
De úgy látszik, még a macskák és a majmok is szövetségre léptek a spanyolokkal.
Csendes és kihalt volt a dzsungel.
A repülõ rovarokon kívül nem maradt benne a legparányibb élõlény sem.
Olykor egy kígyót fogtak és sütötték meg; az, aki elfogta, árgus szemekkel vigyázta ebédjét.
Néhány egér került a martalócok keze közé, s ezeket a helyszínen kapták be.
Féltek, hogy ellopják tõlük.
<p>
Négynapi út után a folyó túl sekélynek bizonyult a hajók számára.
Az ágyúkat partra szállították, és emberi erõvel vontatták egy keskeny ösvényen.
A kalózok rendetlen csapatokban kóboroltak, elõttük egy csapatnyi szorgos indián, akik vérgõzös álmaikból gyûjtöttek erõt, irtották és tisztogatták a dzsungelcsapást nehéz késeikkel.
Néha menekülõ spanyolok kis csoportja tûnt fel elõttük, és olykor a bozótokból spanyol indiánok kicsiny csapata rebbent fel félénk fogolycsapatként, de az ellenség sohasem állt meg, s nem adott csatára alkalmat.
Másszor pedig az ösvény mentén kiképzett leshelyet fedeztek föl; földhányást és tábortüzek hamuját.
Elhagyatott volt ez is.
A harcba küldött katonákat rémület foghatta el, s elmenekültek.
<p>
Egyre közelebb és közelebb vonszolták magukat Panamához.
Lelkesedésük elszállt; vezérüket elátkozták, hogy nem gondoskodott élelemrõl.
Csupán Morgan kapitány tiszta példájának ereje hajtotta õket elõre.
<p>
Az elsõ perctõl kezdve õ járt az élen, de most, a kimerült csapat elsõ sorában bandukolva, Henry Morgan maga is kételkedni kezdett abban, hogy vajon olyan nagyon kívánkozik-e Panamába.
Megpróbált visszaemlékezni arra az erõre, amely elindította útján: a soha nem látott szépség vonzerejére.
De ahogy az éhség nõtt benne, úgy homályosodott el La Santa Roja képe.
Már nem tudott tisztán emlékezni vágyára.
De még ha teljesen elpusztítja is õt ez a vágy, folytatnia kell az útját.
Egyetlen bukás, egyetlen határozatlan pillanat, s a sikerei galambként szállnak tova.
<p>
Coeur de Gris az elsõ pillanattól mellette volt, egy lesoványodott Coeur de Gris, aki járás közben már sántított is kicsit.
Morgan kapitány szánalommal és büszkeséggel nézett hadnagyára.
Keskeny kristályokat látott a szemében és mintegy a közelgõ õrület vad tüzeit.
Morgan kapitány ezzel a fiatalemberrel az oldalán nem érezte magát olyan magányosnak.
Mintha Coeur de Gris elválaszthatatlanul hozzánõtt volna.
<p>
A nap forrósága lángesõként hullott rájuk a mennyekbõl.
A földre ömlött elõször, aztán lassan felpárolgott, telis-tele nedvességgel s rothadó gyökerek és levelek émelyítõ illatával.
Egyszer Coeur de Gris-t is térdre kényszerítette a hõség, de nyomban fölkelt, és tovább vánszorgott.
Henry Morgan látta, hogy imbolyogva jár, és határozatlanul kémleli az elõttük húzódó ösvényt.
<p>
- Talán meg kellene itt pihennünk - mondta.
- Kimerültek az embereink.
<p>
- Akkor se - válaszolta Coeur de Gris.
- Mennünk kell tovább és tovább.
<p>
Henry Morgan eltûnõdött: 
- Csak tudnám, miért vagy olyan szorgos az én dolgomban?
Akkor is toronyiránt mész elõre, amikor már én magam is kételkedni kezdek.
Mit vársz te Panamától, Coeur de Gris?
<p>
- Semmit se várok - válaszolta a fiatalember.
- A hûtlenség vádjának kelepcéjébe akarsz befogni?
Tudom, hogy a zsákmány már akkor is a tied, mikor még meg se érkeztünk.
Ezt elismerem, uram.
De tudod, olyan vagyok, mint egy nagy kerek kõ, amit legurítottak a hegytetõrõl.
Ez hajt engem elõre, Panamába.
Te voltál, uram, aki megindított a lejtõn.
<p>
- Milyen különös, hogy én úgy vágyódom Panamába - mondta Henry.
<p>
A hadnagy napbarnított arca derûsen fordult feléje.
<p>
- Te nem Panamát akarod.
Az asszonyt akarod és nem Panamát.
- A hangja éppoly keserûen csengett, mint a szava, és tenyerét a halántékához szorította.
<p>
- Ez igaz - dünnyögte a kapitány.
- Igaz, hogy én az asszonyt akarom, de akkor még különösebb az egész.
<p>
- Különös?
- Vad harag tört ki Coeur de Gris-bõl.
Ordított.
- Különös?
Mi a különös abban, hogy valaki megkíván egy nõt, akirõl köztudomású, hogy gyönyörû?
Ezeket az embereket itt mind furcsának neveznéd, vagy a föld minden férfiját különösnek?
Vagy téged tán valami isteni vágyakozás szállt meg?
A tested talán egy félistené?
Különös!
Úgy bizony, kapitányom: milyen páratlanul ritka dolog a szeretkezés és az utána való vágyódás az emberek között!
<p>
Henry Morgan zavarba jött, és egy csepp riadtság szállta meg.
Mintha egy gyûlöletes, hihetetlen kísértet felbukkanásának lett volna tanúja.
Hát lehetséges, hogy ezek az emberek ugyanazt érzik, amit õ?
<p>
- Én azt hiszem, ez több, mint a megkívánás - mondta.
- Nem érted az én vágyódásomat.
Hisz ez olyan, mint ha valamilyen sosem álmodott békesség után törném magam.
Az az asszony minden bolyongásom kikötõje.
Nem úgy gondolok rá, mint valami formás asszonyi állatra, hanem mint a hányódás utáni béke pillanatára, az avas szenny után egy illatárra.
S ez bizony különös a számomra.
Ha számba veszem az eltûnt éveket, megijedek attól, amit tettem.
Ostoba aranyholmikért vettem magamra nagy gondokat.
És nem ismertem a titkot, ami roppant kaméleonná változtatja a földet.
Az én kis háborúim egy olyasvalaki törtetésének tetszenek, aki különös a számomra: olyan személy tette, aki nem ismerte a világ színváltozásainak szépségét.
Régen mindig arról panaszkodtam, hogy minden beteljesülés gyönyöre meghal a karjaim között.
Pedig csodálható-e, hogy meghalt?
Hiszen ezt a titkot nem ismertem.
Nem, nem, te nem érted az én vágyódásomat.
<p>
Coeur de Gris a tenyerei közé szorította fájó halántékát.
<p>
- Hogy én nem értem? - kiáltotta megvetõen.
- Azt hiszed, nem értem?
Tudom jól, a te lelked számára újak ezek az érzések, friss és jelentõs felfedezések.
A hibáid rendkívüliek.
Rettentõ hiúságod nem engedi, hogy belásd: ez a cockney itt mögötted - igen, az, aki néha görcsökben fetreng a földön, az is ugyanolyan reménykedõ és kétségbeesett, mint te magad.
Nem tudod elhinni, hogy ezek az emberek éppoly mélyen éreznek, akárcsak te.
Azt hiszem, a legvadabb elképzeléseidet is felülmúlná, ha kijelenteném, hogy én éppúgy vágyódom arra a nõre, mint te, s hogy én is tudnék édes mondatokat suttogni La Santa Rojának, talán náladnál is szebben.
<p>
Morgan kapitány elpirult e szóáradattól.
Mindezt nem hitte.
Szörnyû volt arra gondolni, hogy ezek az emberek éppúgy éreznek, mint õ.
Az efféle összehasonlítás valahogy lealacsonyította.
<p>
- Azon töprengsz, miért mondtam el mindezt? - folytatta Coeur de Gris.
- Megmondhatom neked.
Mert megõrjített a szenvedés, és meg fogok halni.
- Csendben lépkedett tovább még egy keveset, aztán hirtelen felkiáltott, és súlyosan eldõlt a földön.
<p>
Morgan kapitány egy hosszú másodpercig csak bámult rá.
Akkor mintha egy hatalmas, vad hullám tört volna fel a mellébõl.
Ebben a pillanatban tudta meg, mennyire szereti a fiatal hadnagyot, rádöbbent, hogy nem tudná elviselni az ifjú Coeur de Gris elvesztését.
Térdre rogyott a néma test mellett.
<p>
- Vizet! - kiáltott rá a legközelebbi kalózra, de amikor a fickó csak bambán bámult rá: - Vizet!
Hozz vizet, vizet! - s a keze tébolyultan kotorászott az övében a pisztolya után.
Egy kalapban hoztak neki vizet.
S a kalózok ott láthatták zárkózott kapitányukat a földön térdelni, amint Coeur de Gris nedves, csillogó haját simogatta.
<p>
A fiatalember lassan felnyitotta a szemét, és megpróbált lábra állni.
<p>
- Sajnálom, uram.
A fejem fájt, tudod...
A nap elvette az eszemet.
De te kelj fel, uram.
Eljátszod az emberek tiszteletét, ha térdelni látnak itt.
<p>
- Maradj nyugton, fiú!
Feküdj csendesen.
Nem szabad mozognod most.
Nagyon megijedtem.
Egy percig azt hittem, hogy meghaltál, s összezsugorodott az egész világ.
Feküdj nyugodtan.
Végre megkönnyebbültem.
Meg se mozdulj.
Együtt foglaljuk el az Arany Várost, címerén két férfi karja lesz látható.
- Felemelte Coeur de Gris-t, és egy hatalmas fa árnyékába vitte.
A kalózok a földön heverésztek, amíg hadnagyuk visszanyerte erejét.
<p>
Coeur de Gris nekitámaszkodott a fának.
Furcsa, asszonyos vonzódással mosolygott kapitányára.
<p>
- Olyan vagyok hát, mint az a cockney? - kérdezte szomorkásan Henry Morgan -, az õrjöngõ cockney?
<p>
Coeur de Gris nevetett.
<p>
- Nem ismered te cseppet sem ezt az embert.
Büszke lehetnél, hogy hasonlítasz rá.
Majd én mesélek róla, mert tudom, hogy számodra csak egy fadarab, akinek parancsolsz.
Jonesnek hívják.
Az evangélium prédikátora akart lenni egész életében.
Azt hitte, hogy õrjöngéseiben a szentlélek látogatja meg, aki valami lelkészi küldetésre avatja fel õt.
Egyszer kiállt a sarokra, és szózatot intézett London népéhez, de az õrszem lecsapott rá, ahogy ott beszélt.
Csavargóként ítélte el õt a törvény, s a gyarmatokra számûzték.
<p>
- Ez a Jones, amint ideje letelt, kalóznak állt, hogy az éhhaláltól megmeneküljön.
Egy portyázás utáni osztozáson egy spanyol-néger keverék nõ jutott neki.
Elvette feleségül, hogy a nõ jó hírét megmentse.
Nem tudta, milyen keveset menthet meg.
Tudod, uram, a felesége katolikus.
Nem is engedi meg Jonesnak, hogy otthon a szentírást olvassa.
S tudod-e azt, uram, hogy ez az ember igazán azt hiszi, azt képzeli, hogy egy protestáns Savonarola lehetett volna belõle.
<p>
- De hát az õrjöngései... - vágott közbe Henry Morgan - a szörnyû õrjöngései...
Én is láttam.
<p>
A fiatalember újra nevetett.
<p>
- Az õrjöngései?
Ajándékok ezek az õrjöngések, mennyei ajándékok.
<p>
- S azt hiszed, vannak érzelmei?
<p>
- Igen, biztosan vannak.
Emlékezz csak rá, azért vette el az asszonyt, hogy jó hírét megmentse.
S kitartott mellette akkor is, mikor rájött, miféle jó hír volt ez.
S majd láthatod õt, amint szégyenlõsen könyörög egy keresztért a zsákmány elosztásakor.
Egy keresztet visz neki Panamából.
Gondold meg, ember!
Eretnekként hagyta el az egyházat.
Retteg a kereszttõl!
<p>
4.
<p>
A kalózok Panama felé törtettek tovább.
Cserzett bõrt ettek és keserû dzsungelnövényeket, rágcsálókat és kígyókat és majmokat.
Az arcuk horpadt kehely a járomcsont alatt, szemük láztól csillogott.
Most, hogy lelkesedésük tovaszállt, csak az vonta õket elõre, hogy csalhatatlannak tudták kapitányukat.
Morgan nem szenvedhet vereséget, mert még sohasem vesztett csatát.
Bizonyára kész a terve, amivel az Új Világ aranyát a zsebükbe töltheti.
És ez a szó: arany, bár elvesztette valóságos jelentését, fontosabb volt számukra, mint az éhség szava.
<p>
A nyolcadik reggelen egy felderítõ kereste Morgan kapitányt.
<p>
- Az utat elzárták, uram.
Egy földhányást ástak ki velünk szemben, és ágyúkat állítottak föl.
<p>
Parancsra a kígyózó oszlop balra fordult, és a sûrû bozóton keresztül vágott utat magának.
Estefelé egy kerek, kicsiny domb tetejére értek, s alattuk ott fürdött Panama a nyugvó nap aranysugaraiban.
Minden ember a szomszédja arcát leste, hogy megbizonyosodjék róla, mindez nem a saját képzeletének játéka.
<p>
Az egyik kalóz kimerészkedett a domb tetejére.
Hirtelen megállt, és eszelõsen felkiáltott, aztán a társai látták, hogy lerohan a hegyrõl, s futás közben kardot ránt.
Egy marhacsorda legelészett lenn a völgyben, kószáló spanyolok hagyhatták itt.
Egy szempillantás alatt mind az ezernégyszáz ember lezúdult a hegyrõl.
Karddal ölték le a teheneket, szúrták, vágták a megriadt állatokat.
S nemsokára, alig néhány másodperc múltán, vér csörgött le a kiéhezett emberek szakállán, piros cseppek hullottak ingeikre.
Ezen az éjszakán az öntudatlanságig telezabálták magukat.
<p>
Az éji sötétben a kalózok felderítõi farkascsordaként cserkészték be a síkságot, odasurrantak a falakhoz, s megszámlálták a város elé fölvonult katonákat.
<p>
Korán reggel Morgan kapitány riadóztatta az embereit, s utasításokat adott az aznapi harcra.
Henry Morgan jól ismerte a martalócok lelkét.
Megbénította a gondolkodásukat.
A félelmükhöz szólt.
<p>
- A folyó torkolatához, ahol a hajók horgonyoznak, kilenc nap az út, kilenc nap, élelmünk pedig nincs.
A hajókhoz tehát még akkor se érhetnétek el, ha meg akarnátok szökni.
Elõttünk pedig itt van Panama.
Amíg disznókként aludtatok, a felderítõk dolgoztak.
A város elõtt négyezer katona vonult fel, a szárnyakon lovassággal.
Ezek nem puskával, késsel felfegyverzett polgáremberek, hanem vörös kabátos katonák.
De ez még nem minden!
Bikákat eresztenek rátok!
- Utolsó szavai nevetést robbantottak ki.
Ezeknek az embereknek legtöbbje a dzsungelben élt, és vad szarvasmarhák vadászatából szerezte kenyerét.
<p>
A kapitány felpiszkálta kapzsiságukat: 
- A városban arany és ékszer annyi, hogy megszámolni is reménytelen.
Közületek minden ember meggazdagszik, ha gyõzünk.
<p>
Az éhségüket: 
- Gondoljatok a sült húsokra, a pincék boroshordóira.
Az ízletes pudingokra.
Képzeljétek csak el!
<p>
A szenvedélyeiket: 
- Rabszolganõk és isten tudja, ezerféle más asszony él a városban.
Más dolgotok se lesz, mint hogy eldöntsétek, kit válasszatok a kezünkbe kerülõ sokaság közül.
Ezek nem koszos parasztasszonyok, hanem finom ladyk, akik selyemágyban alusznak.
S gondoljátok csak el, hogyan fogja a bõrötöket simogatni a puha ágy.
<p>
Végül pedig, minthogy jól ismerte õket, hiúságukat ébresztgette.
<p>
- A történelem magasába emelkedik azoknak a neve, akik részt vesznek ebben a küzdelemben.
Ez nem fosztogatás, hanem dicsõséges háború.
Képzeljétek csak el Tortuga népét, amint rátok mutat, és azt mondja: "Ez az ember ott volt a panamai csatában!
Ez az ember hõs és gazdag!"
Gondoljátok el, hogyan szaladnak majd utánatok Goaves asszonyai, ha ismét hazatértek.
Az Arany Város hever elõttetek.
Meg akarnátok hát futamodni?
Sokan elesnek ma a harcmezõn, de akik túlélik, az Arany Panamát viszik haza zsebükben.
<p>
Rekedt éljenzés volt a válasz.
A franciák kézcsókkal üdvözölték Henry Morgant; a karibok összefüggéstelenül kiáltozva forgatták a szemeiket.
Az ínyenc hollandusok ostobán bámultak a fehérlõ városra.
<p>
- És még valamit - folytatta a kapitány.
- Ahogy én a spanyol kapitányokat ismerem, széles sorban állítják föl csapataikat.
Olyan nagy felvonulással hetvenkednek majd, amilyennel csak lehet.
Mindnyájan a csatarendjük közepére tüzeljetek.
És ha a közép meggyöngül, akkor rohanjatok rájuk, és szórjátok szét õket.
<p>
A sûrû emberfelhõ leereszkedett a síkságra.
Kétszáz lövész haladt elöl, a többiek mögéjük húzódtak.
<p>
Don Juan, Panama kormányzója pedig ott állt csinos hadseregével: a gyalogos katonák két vonalának hosszú sora elõtt.
Megvetéssel nézett az ellenség zilált hadirendjére.
Szinte vidáman adott jelt az elõnyomulásra.
<p>
A spanyol lovasság elõreszáguldott, robogva viharzott át a síkságon.
Elõször V alakzatot formáltak, majd egy üres négyszöget.
Gyors vágtában szinte egy hadiszemle minden bonyolult alakzatát felvonultatták; a háromszögeket, a T betûket is.
Egy másodpercre minden kard megcsillant a napfényben, majd egy csuklófogással behúzták a kardokat, aztán ismét kiröpítették.
Don Juan már-már sírva fakadt az örömtõl.
<p>
- Nézzétek csak õket, barátaim; nézzétek Rodriguezt, szeretett kapitányomat.
Ahh!
Rodriguez!
Õ volna az, valóban, akit én tanítottam minderre?
Lehet, hogy õ az.
Rodriguez, akit nemrégiben még a térdemen lovagoltattam?
Nemrég csecsemõ volt, de most már férfi és hõs.
Figyeljétek az alakzatait, a biztonságot, a pontosságot, figyeljétek Rodriguezt és a csapatát, barátaim.
Hogyan gyõzhetnék le ezek a kalózfenevadak az olyan lovasokat, mint az enyéim?
<p>
Csapatai élén Rodriguez mintha meghallotta volna a kormányzó dicséretét.
Kihúzta magát.
Felállt a kengyelben, és jelt adott a támadásra.
A kürtök izgatottan harsonáztak.
A mezõn a paták öblös robaja zúgott végig.
Rohamuk, akár egy Vörös hullám ezüst taréjjal.
Rodriguez megfordult a nyergében, s büszkén nézett végig a vágtató csapaton, amely úgy követte parancsait, mintha egy roppant test számtalan tagja az õ agyának engedelmeskedne.
Minden zabla megfeszült.
Rodriguez még egyszer megfordult, hogy az összecsapás elõtt egy pillantást vessen szeretett városára, és ekkor... az egész csapat egyenest beleszaladt egy mocsárba.
Tudták, hogy ott húzódik elõttük, de a pillanat izgalmában, a parádézás révületében elfeledkeztek róla.
S egy másodperc alatt Panama lovassága ziláltan kavargó emberek és süllyedõ állatok tömegévé változott.
Zöld légypapírra ragadt legyek voltak már.
<p>
Don Juan zavarodottan nézte a síkságon vergõdõ, kavargó testeket, és aztán könnyekben tört ki, mint egy gyermek, akinek fényes játéka összetört.
A kormányzó nem tudta, mihez kezdjen.
Agya valami dühödt szomorúságtól nehezült el.
Megfordult, és ügetve indult hazafelé.
Elmegy, s meghallgat egy misét a katedrálisban - gondolta.
<p>
A spanyol sereg megriadt.
Vörös és arany uniformisok szaladtak a szélrózsa minden irányába.
Minden tiszt teli torokból parancsokat kiabált.
A fiatal hadnagy, aki a marhákat összegyûjtötte, végül túlkiabálta õket.
<p>
- Kössétek el a bikákat, a bikákat! - ordította addig és addig, amíg a többiek is ezt kiáltozták.
Az indiánok, akik a bikákat õrizték, levették az orrkarikákat, és szegesbotjukkal ösztökélték elõre a roppant vadakat.
A csorda lassan indult meg a síkságon keresztül.
Akkor egy vörhenyes vadállat lassú rohamba kezdett, s erre nyomban az egész csorda rohant elõre.
<p>
- A fûbe tapossák ezeket a rablókat - állapította meg a spanyol tiszt bölcsen.
- Ahol keresztülmennek, gombokat és széttört fegyvereket találunk majd a véres földön, semmi mást.
<p>
A bikák lassan ügettek most a kalózok görbe vonala felé.
Hirtelen a kétszáz lövész letérdelt és tüzelt, gyorsan tüzelt, mintha vadászaton volnának.
S a robajló állatok sorából mintha egy rúgkapáló, fújtató fal emelkedett volna föl.
Amelyik nem sebesült meg a csordában, lefékezte a rohanást, megszimatolta a vért, s pillanatig lecsendesedett, majd a rémülettõl megfordulva, legázolta a spanyol hadsorokat.
<p>
A tiszt igazat beszélt.
Ahol átrohantak, semmi sem maradt, csak gombok és összetört fegyverek és a véres mezõ.
<p>
A lerohanásnak ebben a rémületében indultak támadásra a martalócok.
Benyomultak a résbe, amit a bikák tapostak, és a szétszórt védõket balra és jobbra szorították.
Néhány csatakiáltás röppent föl, de ezek a zsoldos katonáktól származtak.
Az ilyen harcot nem ismerték.
Ezek a szörnyû csavargók két kézzel és nevetve gyilkolták az embereket.
A spanyol harcosok egy ideig még tartották állásukat, de aztán a rémület fogta marokra a szívüket pompás vörös kabátjuk alatt, és a dzsungel oltalmába menekültek.
Kicsiny kalózcsapatok követték õket; a kimerült embereket ledöfték.
A védõk csapatát nemsokára teljesen szétszórták.
Néhányan a fákra másztak föl, s a levelek között bújtak el; mások a hegyek között tévedtek el, sohasem találtak rájuk.
Az Arany Város védtelenül hevert Henry Morgan lábainál.
<p>
Ordítozó emberek tömege özönlött be az õrizetlen kapukon.
A hadoszlop egy része a keresztutaknál mindig kettévált; mint egy visszafelé áradó, mellékfolyamaiba özönlõ folyam.
A fõcsapatról olykor-olykor kisebb csoport szakadt le a pompás paloták irányában.
Aztán kopogtatás az ajtón, dorombolás, s az ajtó mint egy roppant könyv borítója, befelé nyílva lezuhant.
Az emberek betódultak a bejáraton - kiáltozás, egy vagy két sikoly.
Egy vénasszony hajolt ki az ablakból, és kíváncsian nézte a betolakodókat.
Arca csalódást tükrözött.
<p>
- Hé! - kiáltott át egy szemben levõ ablak felé.
- Nézd csak!
Ezek a rablók nagyon is hasonlítanak a mi spanyoljainkhoz.
Hiszen nem is ördögök, csupán emberek.
- S mintha embervoltukkal nem tudott volna kibékülni.
Visszahúzta a fejét, akárha megvetette volna õket azért, mert csak emberek.
<p>
Délután tûz ütött ki.
A lángok felcsaptak az égre, elõször egy tömb égett, egy utca: késõbb a fél város lángba borult.
<p>
Henry Morgan a kormányzói palotába indult, hogy ott üssön tábort.
A kapuban meztelen tõrrel a kezében Don Juan Perez de Guzman állt.
<p>
- Én vagyok a kormányzó - mondta csüggedten.
- A népemet nekem kellett volna ettõl a csapástól megmentenem.
Vereséget szenvedtem - de talán téged sikerül megölnöm.
<p>
Henry Morgan lesütötte a szemét.
Ez az elkeseredett ember valahogy elcsüggesztette õt is.
<p>
- Nem én gyújtattam a tüzet - mondta.
- Azt hiszem, valamelyik szolgátok tette bosszúból.
<p>
Don Juan elõrébb lépett a kivont tõrrel.
<p>
- Védd magad! - kiáltotta.
<p>
Morgan kapitány azonban nem mozdult.
<p>
A penge kiesett a kormányzó kezébõl.
<p>
- Gyáva vagyok, milyen gyáva - siránkozott.
- Miért nem szúrtam egy szó nélkül?
S te miért nem védekeztél?
Ah, gyáva vagyok.
Túl sokáig vártam.
Nem lett volna szabad egy szót sem szólnom, csak a tõrömmel.
Egy perce még meg akartam halni, vezeklésként a vereségemért, és téged magammal vinni, a lelkem békéjéért.
Panama elveszett, s nekem is el kell vesznem.
Egy ujj nem élhet tovább, miután meghalt a test.
De én még nem tudok meghalni.
Nincs hozzá bátorságom.
És téged se tudlak megölni.
Hogyan hetvenkedtem, csak most döbbenek rá.
Ah!
Ha gyorsan cselekedtem volna!
Ha szót se szólok... - s elindult a kapu felé, ki a nyílt mezõre.
Henry Morgan pedig látta, ahogy részegen imbolyog ki a városból.
<p>
Fekete éjszaka borult rájuk.
Már szinte az egész város lángokban állt: a vörös tûz kertje.
A katedrális tornya lezuhant, és egész mennyboltra való szikrát lövellt fel a magasba.
Panama tüzek ágyában haldoklott, népét kalózok gyilkolták az utcákon.
<p>
A kapitány egész éjszaka a fogadóteremben ült, s az emberei hordták elé az összeharácsolt zsákmányt.
Aranyrudakat halmoztak a padlóra, mint fatönköket, olyan súlyos rudakat, hogy két ember is nehezen bírta el azokat.
Mint csillogó szalmakupacok, ékszerek kicsiny asztagjai tornyosodtak, az egyik sarokban pedig a templomok drága miseruháit gyûjtötték össze, egy csodálatos zsibvásár holmijait.
<p>
Henry Morgan magas székben ült, melyet kígyó formájúra faragtak.
<p>
- Megtaláltátok La Santa Roját?
<p>
- Nem, uram.
Ennek a városnak asszonyai az ördögnél is rosszabbak.
<p>
A spanyol börtönökbõl foglyokat hoztak át, hüvelykszorítóval vallatták õket.
<p>
- Térdre!
A vagyonod?
(Csönd.)
Húzd meg, Joe!
<p>
- Kegyelem!
Kegyelem!
Odavezetlek titeket, esküszöm rá.
Egy vízgyûjtõben van a házam mellett.
<p>
Egy másik...
<p>
- Térdre!
A vagyonod?
Húzd meg, Joe!
<p>
- Odavezetlek benneteket.
<p>
Olyan gyakorlottak, kegyetlenek és érzéketlenek voltak a taglózásban, akár a mészárosok.
<p>
- Rábukkantatok La Santa Rojára?
Mindnyájatokat felköttetem, ha valami baja esik!
<p>
- Senki se látta õt, uram.
Az emberek, néhány kivétellel, már lerészegedtek.
<p>
És így ment egész éjszaka...
Az áldozatot a rejtett vagyona bevallása után egy csapatnyi kincskeresõ vitte ki, amíg nemsokára serlegekkel, ezüsttálakkal, ékszerekkel és színes selyemanyagokkal tértek vissza.
A fogadóteremben egyre nõtt a kincshalom.
<p>
És Henry Morgan fáradtan kérdezte: 
- Rátaláltatok a Vörös Szentre?
<p>
- Még nem találtuk meg, uram, kutatjuk és keressük az egész városban.
Talán majd nappal, uram.
<p>
- Hol van Coeur de Gris?
<p>
- Azt hiszem, már õ is berúgott, uram, de...
- Az ember nem mert Henry Morganra nézni.
<p>
- Mi az a de?
Mire célzol? - kiáltott rá a kapitány.
<p>
- Semmi, semmire se célzok, uram, már egészen biztosan részeg.
Csakhogy neki szinte hordókra van szüksége, hogy berúgjon, és talán már társat is talált közben.
<p>
- Láttad valakivel?
<p>
- Igen, uram, egy asszonnyal láttam, aki részeg volt.
Megesküdnék, hogy Coeur de Gris is részeg volt.
<p>
- Gondolod, hogy ez az asszony talán La Santa Roja?
<p>
- Õ nem, uram, bizonyos, hogy nem õ volt.
Csak valami asszony a városból.
<p>
Arany étkészlet hullt csengve a kincshalomra.
<p>
Panama kicsiny, színpompás dombjai mögül sárga hajnal hasadt, s ahogy beszökött a síkságra, kivilágosodott.
A nap a csúcsok mögül ragyogott föl, aranysugarai a várost keresték.
De Panama meghalt, egyetlen vörös éjszakán hamvadt el a gyorsan pusztító tûzben.
Ám késõbb, minthogy a nap csapodár lélek, kutató sugarai örömet leltek az új dolgokban.
Fényt derítettek az elfeketült romokra, rákandikáltak a felfelé nézõ halott arcokra, fogócskáztak a romos utcákon, s bukfencet vetettek az összetaposott udvarokban.
A fehér kormányzói palotát is elérték, beugrottak a fogadóterem ablakán, és szinte megtapogatták a padlón heverõ aranyhalmot.
<p>
Henry Morgan még aludt a kígyós székben.
Bíborkabátja besározódott a harcmezõ csatakjától, szürke hüvelyû kardja a földön hevert mellette.
Egyedül volt a teremben, mert az emberek, akik az éjszaka zsákmányért fésülték át a várost, már elmentek inni, és aludni tértek.
<p>
Magas és hosszú terem volt ez, lakkozott cédrus burkolattal.
A mennyezet gerendái feketén és súlyosan húzódtak a feje fölött.
Ítélõszék, menyegzõi lakomák helye volt ez, fogadóterem, ahol követeket köszöntöttek föl, és öltek meg.
Egyik ajtaja az utcára nyílott, a másik széles, boltíves kapu egy szép kertre, melyet a palota íve zárt körül.
A kert közepén kicsiny márvány cethal vastag vízsugarat lövellt egy medencébe.
Vörösre zománcozott cserepekben óriás növények virágoztak, bíborlevelû növények és nyílvesszõhegy, szív és négyszög alakú, vörös szirmú virágok.
A bozótok szeszélyes csipkéi a dzsungel vad színeiben tündököltek.
Egy nyulacskánál nem nagyobb majom ugrándozott az út fövenyén, ennivalót keresett.
<p>
A kertben az egyik kõpadon asszony ült.
Sárga virágot tépett apró darabokra, és egy édes, ostobácska dal foszlányait dúdolta: "A mai nap nyíló virágát letépem neked, szerelmem, onnan, hol a hajnalban nyílik."
Fekete, homályos tüzû szeme volt.
Egy halott pille szárnyainak fényesen-homályos, gazdag feketéje volt ez, s a szemhéjak alatt, apró, éles vonások.
Alsó szempilláit úgy tudta összevonni, hogy nevetést sugároztak.
De a szája kemény és nyugodt maradt.
A bõre nagyon sápadt volt, a haja egyenes és fekete, mint az obszidián.
<p>
Elõször a nap kíváncsi sugarait kémlelte, aztán a fogadóterem boltíves bejáratát.
Abbahagyta az éneklést.
Feszülten figyelt egy pillanatig, aztán újra belekezdett a kellemes dalocskába.
Más hang se hallatszott, csak a tûz távoli pattogása, mely még mindig égett a külváros pálmából összerótt szolgakunyhói között.
A kis majmocska mulatságos, bicegõ ügetéssel jött felé az úton.
Megállt az asszony elõtt, és fekete mancsait úgy kulcsolta össze a feje fölött, mintha imádkozna.
<p>
Az asszony halkan beszélt hozzá.
<p>
- Jól megtanultad a leckét, Chico.
Rémítõ bajszú kasztíliai volt a mestered.
Én is jól ismerem.
De azt tudod-e, Chico, hogy az újonnan jött ember azt akarja tõlem, amit a méltóságomnak vél.
Nem nyugszik addig, amíg meg nem szerzi a maga méltóságához az enyémet is.
Akkor lenne mivel hetvenkednie.
Fogalmad sincs, micsoda roppant nagy ez az õ méltósága még így is.
De te, ugye, Chico, megelégszel egy dióval is?
- Egy virágszirmot dobott oda a sovány állatocskának, az elkapta, szájába vette, s megrázkódott az undortól.
<p>
- Chico, Chico!
Megfeledkezel a tanítódról?
Egészen rossz, amit csinálsz, így sohasem szerzed meg egyetlen nõ becsületét se.
Tedd a szíved fölé, nagy cuppantással csókold meg a kezemet, s akkor úgy vonulj el tõlem, mint valami megvadult bárányka, amelyik nekimegy a farkasoknak.
- Felnevetett, és egy pillantást vetett a kapura.
S bár zaj se hallatszott onnan, felállt, és szapora léptekkel indult el a fogadóterem felé.
<p>
Henry Morgan egy kissé megfordult ültében, és e mozdulat utat nyitott a napfénynek, hogy szemhéjait megkeresse.
Hirtelen felegyenesedett és körülnézett.
Megelégedéssel szemlélte a földre halmozott kincseket, s aztán a széles bolthajtás alatt álló asszony szemébe mélyedt.
<p>
- Boldog vagy már, hogy leromboltad szegény városunkat? - kérdezte az asszony.
<p>
- Nem én gyújtottam fel a várost - védekezett gyorsan Henry.
- Egyik spanyol rabszolgátok vetett rá csóvát.
- Szinte kényszer hatása alatt mondta ezeket a szavakat.
Aztán ráeszmélt zavarára.
- Ki vagy te? - kérdezte.
<p>
Az asszony egy lépést tett a terem felé.
<p>
- Ysobelnek hívnak.
Mondják, kerestél.
<p>
- Kerestelek?
<p>
- Igen.
Néhány megkergült ifjú engem keresztelt el La Santa Rojának - felelte.
<p>
- Te vagy a Vörös Szent?
<p>
Henry már elõre lefestette magának egy fiatal lány képét, kék szeráfi szemekkel, melyek egy egérke pillantására is lecsukódnak.
De ez a nõ nem sütötte le a szemét.
Csillogó, fekete tükrébõl nevetés sugárzott rá, szinte fényt lövellt felé.
Az asszony arca inkább kemény volt, már-már karvalyszerû.
Gyönyörû, az igaz, de a villámlás vad, veszélyes szépsége volt az övé.
S a bõre is fehér - még csak nem is rózsaszínû.
<p>
- Te vagy a Vörös Szent?
<p>
Erre a csalódásra nem készült fel.
Elképzeléseinek ez a semmibevevése meghökkentette õt.
De az esze azt súgta neki: ezernégyszáz ember vágott utat magának a dzsungelen, s vad hullámként özönlötte el a várost.
Emberek százai haltak bele sebük kínjába, százak nyomorodtak meg, az Arany Város csupa rom; s mindez azért következett be, hogy Henry Morgan megszerezhesse La Santa Roját.
Ilyen elõjáték után bizonyos, hogy szereti ezt az asszonyt.
Nem jött volna el idáig, ha nem szeretné.
Bármennyire meglepte is a megjelenése, nem tudta cáfolni ennek a szerelemnek a logikáját.
Így kell tehát lennie.
A nevébõl mindig a "Szent"-re gondolt; de most értette csak meg ennek a jelzõnek az értelmét.
Ekkor azonban furcsa érzés környékezte - s ebben az érzésben nem volt logika.
Rég eltûnt idõbõl emlékezett efféle benyomásokra; ez az asszony egyszerre vonzotta és taszította; olyan erõt érzett benne, ami zavarba ejtette õt.
Morgan behunyta szemét, és emlékezetének sötétjében egy karcsú, aranyhajú kislány alakja tûnt elõ.
<p>
- Hasonlítasz Elisabethhez - mondta egy álmodozó tompa egykedvûségével.
- Hasonlítasz, pedig nincs köztetek hasonlatosság.
Talán az a hatalom a tiéd, amivel õ még csak élni tanult.
Azt hiszem, szeretlek, bár nem is tudom.
Nem vagyok benne bizonyos.
<p>
Szeme félig csukva volt: amikor kinyitotta, egy hús-vér asszony állott elõtte, nem Elisabeth kísértete.
És ez az asszony kíváncsian nézett rá, és talán, legalábbis úgy gondolta, némi vonzódással.
Az is furcsa volt, hogy idejött hozzá, mikor senki sem kényszerítette rá, hogy jöjjön.
Meg van már babonázva.
Henry azok után a vallomások után kutatott emlékezetében, melyeket a földszoroson keresztülvezetõ úton szerkesztett magában.
<p>
- Feleségül kell hozzám jönnöd, Elisabeth-Ysobel.
Azt hiszem, szeretlek, Ysobel.
El kell jönnöd velem, velem kell élned.
Nevemet és karomat ajánlom: légy a feleségem.
<p>
- De én már férjnél vagyok - vetette közbe az asszony -, s egészen jól mentem férjhez.
<p>
Henry még ezzel is számolt.
A felvonulás éjszakáin úgy tervezte el ezt az összecsapást, olyan gondosan, mintha csatára készült volna.
<p>
- De szabad-e, hogy két szomszédos, lobogó, fehér tûz az egész örökkévalóságig külön égjen, hogy a sötét végtelenben váljanak szét? hogy e két lobogás üszke sohase hamvadjon együtt a halálba?
Létezhet-e bármi a világon, ami megtilthatja nekünk ezt a lobogást?
Az ég adta nekünk az örök olajat, s mindegyikünk kicsinyke fáklyát tart oda a másiknak.
Ah, Ysobel - tagadd le, vagy borzadj el ettõl a rád zuhanó igazságtól, ha akarsz.
Úgy remegsz majd meg érintésemtõl, mint egy régi hegedû finom teste.
Azt hiszem, te félsz.
Gondolataidban neheztelsz a világra; a kíváncsi és ellenséges világra.
De ne félj.
Mert én mondom neked: vak, földön csúszó kukac ez a világ, csak három szenvedélyt ismer: féltékenységet, kíváncsiságot és gyûlöletet.
Könnyû legyõzni ezt a kukacot, ha a szívedben egy egész világegyetemet építesz fel.
A kukac, minthogy szíve nincs, fel se tudja fogni a szív munkáját.
S tanácstalanul hever egy ilyen új világrendszer csillagai alatt.
Miért is mondom el neked mindezt, Ysobel, talán tudom, hogy megérted?
Meg kell értened.
Talán a szemed sötét és édes muzsikájából sejtem ezt.
Talán az ajkad lüktetõ szívdobbanásairól olvastam le.
Dobogó szíved aprócska dob, harcba hív engem félelmeid ellen.
Az ajkad vörös ibikusz ikerszirma.
S mert tüneményesnek érezlek, nekem kellene félnem ebben a képtelen helyzetben.
Nem mondhatom el a gondolataimat neked, akire magam után egyedül vonatkoznak?
Ne váljunk el egymástól, megüszkösödött parazsunktól szenvedve.
<p>
Amikor Henry beszélni kezdett, az asszony figyelmesen hallgatta szavait, de aztán kín rebbent az arcán.
Amikor pedig Morgan befejezte, szemébõl derû sugárzott, tükrében mosoly csillogott, s lágyan fölnevetett.
<p>
- Csak egyet felejt el, uram - mondta -, hogy én nem lángolok.
Én nem hiszem, hogy még egyszer lángolni fogok.
Nem hozott nekem semmiféle fáklyát, bár én is reménykedtem benne.
Azért jöttem ma reggel, hogy megbizonyosodjál róla.
Ezeket a szavakat oly gyakran és gyakran hallottam már Párizsban és Cordovában!
Unom ezeket a mindig egyforma szóáradatokat, írtak talán könyvet, melybõl az udvarló szerelmesek képzik magukat?
A spanyol férfiak ugyanezeket mondják, bár a mozdulataik gyakorlottabbak, s épp ezért kevésbé meggyõzõek.
Sok tanulnivalója van még.
<p>
Elhallgatott.
Henry a padlót bámulta.
Tompa köd homályosította el az agyát.
<p>
- Érted foglaltam el Panamát - mondta szomorúan.
<p>
- Ah, tegnap még ezt hittem én is.
Tegnap arról álmodoztam, hogy ezért tetted, de ma - sajnálom.
- Halkan és nagyon szomorúan beszélt.
- Amikor elõször hallottam rólad s kalandjaidról az óceánon, úgy gondoltam rád, mint az egyetlenre, aki határozott férfi ezen a tétova világon.
Arról álmodtam, hogy valami földöntúli, csendes vágy hajt felém egy nap, s vadul birtokba veszed a testemet.
Néma, esztelen vadságra vágyakoztam.
S ez a hosszú vágyódás csüggesztett el, amikor a férjem udvarolni kezdett nekem.
Nem szeretett engem.
Hízelgett neki az a gondolat, hogy én szeretem õt.
Olyan hatalmat és bûverõt tulajdonítottam neki, ami nem is volt benne.
Végigkísért az utcákon, s a szeme ezt hirdette: "Nézzétek, kit vettem el!
Közönséges ember nem is vehet el ilyen asszonyt; akkor hát én nem is vagyok közönséges ember."
Rettegett tõlem - apró ember, és fél tõlem.
Azt hajtogatja: "Engedelmeddel, drágám, gyakorolni fogom férji jogaimat."
Ah, hogy megvetem ezt az embert.
<p>
- Erõszakot akartam, vad, esztelen erõszakot és szerelmet, ami nem a lelkemnek, vagy eszem képzelt szépségeinek szól, hanem a testem fehér fétisének.
Nincs szükségem gyengédségre.
A gyengéd én vagyok.
A férjem illatos szeszekben fürdeti kezét, mielõtt hozzám ér, és az ujjai olyanok, mint a duzzadt, nedves csigák.
Erõs izmok szorítására vágyom, apró sebek fájó gyönyörére.
<p>
És a férfi arcát vizsgálgatta, mintha egy elvesztett képességet próbált volna rajta még egyszer felfedezni.
<p>
- Legendát szõttem egykor köréd; az éjszaka bronz alakjává nõttél elõttem.
És most egy fecsegõre találtam benned, kimódolt, hízelgõ szavak emberére, aki még ebben is ügyetlen.
Cseppet sem vagy a valóság embere, inkább csak regényeskedõ kontár.
Feleségül akarsz venni, a védelmedbe venni.
Minden férfi, egyet kivéve, védelmébe akart venni engem.
Pedig én minden tekintetben jobban meg tudom védeni magam, mint ti.
A szóvirágok elsõ emlékeim kezdete óta beteggé tesznek.
Jelzõkbe öltöztettek, kedveskedéssel lakattak jól.
Akárcsak te, a többi férfi sem mondta ki nyíltan, mit akar; azok is, akárcsak te, saját maguk elõtt akarták igazolni szenvedélyüket.
Azok is, akárcsak te, nemcsak engem, önmagukat is meg akarták gyõzni arról, hogy szeretnek.
<p>
Henry Morgan szégyenében lehajtotta fejét.
Megindult az asszony felé.
<p>
- Akkor hát, most kényszeríteni foglak! - kiáltotta.
<p>
- Késõ.
Mindenképp eszembe fogsz jutni, amint ott állsz, és mesterkélt szavaidat szavalod.
Amíg letéped ruháimat, elképzellek, ahogy hízelegtél nekem, szavakat fecsegve.
Attól félek, kinevetnélek.
Sõt, még tán meg is védeném magam, és te, aki mégiscsak szakértõ vagy ugye a nõrablásban, ismered ennek a következményeit.
Nem, nem!
Vesztettél, és én sajnálom, hogy vesztettél.
<p>
- Szeretlek - mondta szánandóan.
<p>
- Úgy mondod, mintha ez valami új, rettentõ dolog volna.
Sok ember szeretett, százak erõsítgették, hogy szeretnek.
De mi lesz a sorsom, Morgan kapitány?
Férjem Peruban van, és ott az örökségem is.
<p>
- Hát... hát nem tudom.
<p>
- Szolga leszek én is, fogoly?
<p>
- Igen; magammal kell vigyelek.
Különben kinevetnének az embereim.
Ez tönkretenné a fegyelmet.
<p>
- Ha szolgának kell lennem - felelte -, ha el kell hagynom a hazámat, remélem, a te szolgád leszek.
Vagy annak a csinos, fiatal kalóznak a tulajdona, akivel tegnap este találkoztam.
De mégsem hiszem, hogy magaddal vinnél, Morgan kapitány.
Nem hiszem, hogy erre kényszerítenél, mert hisz akkor talán megforgatom azt a kést a szívedben, amit már úgyis belédöftem.
<p>
Henry Morgan izgatott lett.
<p>
- Ki volt az a fiatal kalóz? - kérdezte bosszúsan.
<p>
- Ah, már érzed a kést - mondta Ysobel.
- Honnan tudnám, ki volt az a fickó?
De csinos volt, és szeretném még egyszer látni.
<p>
A kapitány szeme a dühtõl lobogott.
<p>
- Bezáratlak! - mondta durván.
- S börtönömben maradsz addig, míg Chagres felé nem indulunk.
Majd meglátjuk, hogy az a kés, amirõl beszélsz, elég éles-e ahhoz, hogy itt maradhass Panamában.
<p>
És ahogy Ysobel követte a férfit a kerten keresztül tömlöce felé, tiszta nevetése csendült.
<p>
- Az jutott eszembe, Morgan kapitány, hogy kezdem látni: a különféle fajta férfiakból milyen egyforma férj lenne.
<p>
- Gyerünk, befelé a zárkádba - parancsolt rá Henry.
<p>
- Ó, Morgan kapitány, a palota lépcsõjénél egy öregasszonyt találsz.
A duennámat.
Küldd el hozzám, kérlek.
Most pedig viszontlátásra, uram, imádkoznom kell.
A bûnöm, amit meg kell gyónnom, az õszinteség.
Kegyetlenül nyomja a lelket ez az õszinteség.
<p>
Henry lassan ballagott vissza székéhez a fogadóterembe.
Férfiasságában szégyenült meg.
Mintha ez az asszony az õ kardját rántotta volna ki hüvelyébõl, s amíg tehetetlenül állt, összekaszabolta volna az arcát.
Minden erõlködés nélkül roppantotta õt össze.
Most megrezzent attól a gondolattól, hogy az emberei kinevetik.
Ha hátat fordít nekik, majd kuncognak mögötte.
Az összeverõdött kalózok elnémulnak, ha elhalad mellettük, és aztán vad nevetésben törnek ki.
A titkos nevetségességtõl Henry Morgan megrémült.
Ágaskodni kezdett benne a gyûlölet; gyûlölet, nem is Ysobel, hanem a saját emberei iránt, akik majd kinevetik; mert Tortuga népe errõl fog beszélni a kocsmákban, és errõl fog beszélni az egész indián partvidék.
<p>
Most a kert másik oldalán levõ kicsiny fogdából csengõ hang hallatszott.
Valaki a Szent Szûzhöz imádkozott.
Ez az átható hang az egész palotát szeszélyes visszhangokkal töltötte el.
Henry Morgan azt figyelte szégyenében, van-e gúny ebben a hangban, de hiába hegyezte a fülét.
Egy csengõ Ave Maria újra meg újra, egy reszketõ, könyörgõ bûnös hangján: Ora pro nobis.
Pusztuló világ és egy Arany Város fekete csontváza.
Ora pro nobis.
Semmi csúfolódás nem volt ebben, egy tört szív bánata hangzott fel, mely rózsafüzért morzsolva kiáltotta el szegényes bûnbánatát.
Egy csengõ nõi hang áthatóan és keményen, mintha rettenetes, reménytelen bûnt tárna fel.
Az õszinteség bûnérõl vallott: - Tisztességes életem sötét hazugságként nyomasztja a lelkem.
Bocsásd meg az értelmet bennem, mely ismeri korlátait.
S kegyelmezz lelkemnek, hogy e röpke idõre testhez és értelemhez fûzték láncai.
Ora pro nobis.
<p>
A rózsafüzér eszelõs, végtelen morzsolása feldúlta Henryt.
Kardjához kapott és a kalapjához, s kirohant a terembõl az utcára.
Háta mögött a kincsek megcsillantak a hanyatló nap sugaraiban.
A kormányzó palotája körüli utcákat nem érte el a tûz.
Morgan kapitány végigsétált a kövezett úton, és a romos házakhoz ért.
Az elfeketedett falakról kövek hullottak az útra.
A cédrusból épült házak helyén füstölgõ hamu jelezte az egykori épületet.
Itt-ott ledöfött polgárok hörögtek agóniájukban.
<p>
"Megfeketedik az arcuk, még mielõtt leszáll az éjszaka - gondolta Henry.
- El kell õket vitetnem, különben ránk tör a járvány."
<p>
A városból még mindig dévaj füstfellegek szállongtak, s nedves holmik égésének rothadó szagával töltötték meg a levegõt.
A síkságon túli zöld hegyek valószínûtlennek látszottak Henry Morgan szemében.
Jól megnézte õket, majd visszafordult a város felé.
A pusztítás, amely oly tökéletesen és oly rémítõen festett az éjszaka, most végül is szánalmasan kicsiny, körülhatárolt rombolásnak látszott.
Henrynek korábban nem jutott eszébe, hogy a hegyek zöldellnek tovább, és nem mozdulnak.
Hisz akkor ez a hódítás is többé-kevésbé jelentéktelen.
Igen, a város romokban hever.
Elpusztított egy várost, de az az asszony, aki az Arany Városba csábította õt, becsapta.
Megmenekült elõle, és még mindig van hatalma rajta.
Henry megrázkódott a tehetetlenségtõl, és reszketett, hogy a többiek mindezt megtudják róla.
<p>
Néhány martalóc a hamut is felkotorta.
Fémtálakat kerestek, melyek talán itt maradtak a tegnap éjszakai kutatás után.
Egy sarkon befordulva Henry a kis cockney Jonesba ütközött, aki hirtelen becsúsztatott valamit a zsebébe.
Morgan kapitányt elöntötte a düh.
Coeur de Gris azt állította, hogy nincs különbség e között az epileptikus törpe és Henry Morgan között.
Nincs különbség?
Ugyan!
Ez az ember közönséges tolvaj.
A dühe rettentõ kedvvé változott, hogy vérig sértse ezt az embert, megbántsa, hogy éppúgy szenvedjen a megvetéstõl, mint Henry Morgan.
A kegyetlen vágytól elkeskenyült és elfehéredett a kapitány ajka.
<p>
- Mi van a zsebedben?
<p>
- Semmi, semmi uram.
<p>
- Hadd lássam, mi van a zsebedben?
- A kapitány célzott nehéz pisztolyával.
<p>
- Semmi, uram, csak egy kis feszület!
Találtam.
- Egy gyémánttal kirakott aranykeresztet vett elõ, rajta elefántcsont Krisztus.
- A feleségem számára, kérem - magyarázta a cockney.
<p>
- Ó, a spanyol feleségednek ugye?
<p>
- Néger félvér, uram.
<p>
- Tudod, hogyan büntetjük a zsákmány rejtegetését?
<p>
Jones a pisztolyra nézett, és elszürkült az arca.
<p>
- Ó, uram, csak nem fogja - kezdte reszketõn.
Aztán mintha láthatatlan, roppant ujjak ragadták volna meg, a keze görcsösen tapadt az oldalához, ajka lefittyedt, és õrült, ostoba csillogás költözött a szemébe.
Száján kevéske hab gyöngyözött.
Egész teste úgy reszketett, mint egy dróton rángatott fabábué.
<p>
Morgan kapitány tüzelt.
<p>
A cockney egy pillanatra mintha összetöpörödött volna.
Válla befelé görbült, szinte rövid szárnyként takarta el a mellét.
Keze megmerevedett, aztán az egész rogyadozó test a földre zuhant, s úgy reszketett, mint valami zsíros, hûlõ kocsonya.
Az ajka utolsó, eszelõs vigyorban húzódott föl a fogairól.
<p>
Henry Morgan a lábával lökte odébb a testet.
Valami változás történt benne.
Megölte ezt az embert.
Neki joga volt ölni, gyújtogatni, fosztogatni - nem azért, mert õ maga erkölcsös volt, vagy tán okos, hanem csupán azért, mert erõs.
Henry Morgan Panama és minden népének ura.
Panamában nincs más akarat, csak Henry Morgan akarata.
Ezen a vidéken, ha úgy tetszik neki, minden emberi lényt ledöfhet.
Ez így van.
Senki se merné tagadni.
De a palotában van egy asszony, aki megvetõen állt ellen az erejének és akaratának, és ez a megvetés erõsebb fegyver, mint az õ akarata.
Megzavarta õt ez az asszony, és megejtette õt a nyugalmával.
De hogyan lehet ez? - tûnõdött.
- Nincs más úr Panamában rajta kívül, épp most ölt meg egy embert, hogy bebizonyítsa.
Záporozó érveitõl Ysobel hatalma elhomályosodott, és lassan eltûnt.
Visszamegy a palotába.
És erõszakot alkalmaz vele szemben, ahogy megígérte.
Nagyon kezesen bánt ezzel az asszonnyal.
Hisz nem is foghatta föl, mit jelent majd rabszolgának lenni, nem ismerkedett még meg Henry Morgan bilincseivel.
<p>
Henry megfordult, és visszaballagott a palotába.
A fogadóteremben ledobta pisztolyait, csak szürke kardja maradt az oldalán.
<p>
Ysobel egy szentkép elõtt térdepelt kicsiny, fehér falú cellájában, amikor Henry Morgan rátört.
A kiaszott duenna a sarokba húzódott vissza, amikor meglátta õt, de Ysobel állhatatosan tekintett rá, bár észrevette feldúlt arcát, félig lehunyt, kegyetlen szemét.
Hallotta súlyos zihálását, és neheztelõ mosollyal kelt fel.
Kötekedõn nevetett, és a ruhája derekából apró tõrt húzott elõ, vívóállásban állt, egyik lábát elõretette, bal karját egyensúlyozás végett hátranyújtotta, s tõre hegye támadón meredt elõre.
<p>
- En garde! - kiáltotta az asszony.
A kapitány rárohant.
Karjával átfogta vállát, kezével a ruháját tépte le.
Ysobel nyugodtan állt, de az egyik keze a tõrt forgatta - és döfött, döfött feléje, mint valami apró, fehér kígyóval.
Henry arcán és nyakán vércseppek buggyantak elõ.
<p>
- A szemed következik, kapitány - mondta csöndesen az asszony, és háromszor szúrt a járomcsontja alá.
Henry elengedte õt, s kezefejével megtörölte vérzõ arcát.
Ysobel nevetett rajta.
Egy férfi megverhet, mindenfajta erõszaknak vethet alá egy asszonyt, aki siránkozik és fut elõle, de tehetetlen azzal, aki ellenáll neki, és csak nevet rajta.
<p>
- Lövést hallottam - mondta Ysobel.
- Az jutott eszembe: talán megöltél valakit, hogy férfiasságodat bebizonyítsd.
De ez a férfiasság most pórul járt, ugye?
Errõl a kis összecsapásról csak kiszivárog valami; tudod, hogyan terjednek az ilyen dolgok.
Mesélni fogják, hogyan gyõzött le egy asszony, kis gyíklesõvel a kezében.
- A hangja kegyetlenül csengett.
<p>
Henry csípõjéhez kapott a kezével, és a karcsú kard úgy bújt elõ tokjából, akár egy fagyott kígyó.
Karcsú pengéjét a fény gonoszul nyalogatta.
Végül a kard tûhegye is kibújt, fordult az acél, és az asszony mellének szegezõdött.
<p>
Ysobelt rettegés szállta meg.
<p>
- Bûnös vagyok - mondta.
Aztán megkönnyebbülésféle derengett fel az arcán.
Magához intette a vén duennát, és gyors spanyol hadarással beszélt hozzá.
<p>
- Úgy van - mondta a vénasszony -, úgy van.
<p>
A szóáradat végén Ysobel óvatosan hajtotta szét ruhájának csipkeszegélyét, nehogy befröcskölje a vér.
A duenna magyarázkodni kezdett.
<p>
- Úrnõm azt mondja, uram, hogy egy igaz katolikus, ha hitetlen kezétõl hal meg, a mennybe jut.
Ez így is van.
Továbbá azt mondja, hogy egy katolikus asszony, aki a szent házasság védelmében hal meg, egyenest a mennybe száll.
És ez is igaz.
Végül úrnõmnek az jutott eszébe, hogy az ilyen asszonyt idõvel szentté avathatják.
Hallottunk már ilyen dologról.
Ah, uram!
Kapitány!
Légy jó hozzánk!
Mielõtt szúrnál, engedd meg nekem, hogy megcsókoljam a kezét.
Micsoda kegy, hogy egy élõ szent kezét megcsókolhatom.
Ez könnyít az én bûnös lelkemen is.
<p>
Ysobel újra odaszólt neki valamit.
<p>
- Úrnõm arra kér, szúrd le már.
Sõt, sürgeti, kéri ezt a döfést.
Feje körül már angyalok repkednek.
Nagy fényességet lát, fülébe mennyei zene csendül.
<p>
A kard hegye lehanyatlott.
Henry Morgan elfordult, és kinézett a napsütötte kertbe.
A kis Chico ugrándozott végig az úton, és leült a nyitott ajtóban.
A kicsiny állatka a feje fölött fonta össze mancsait, mintha imádkozna.
A vékony kard szisszenõ hangot hallatott, amikor visszalökte hüvelyébe.
És Morgan kapitány lehajolt, és karjára vette a sovány majmocskát.
Így ment el, ujjaival Chico fejét simogatva.
<p>
5.
<p>
Henry Morgan egy aranyserleget választott ki a felhalmozott zsákmányból.
Szép, karcsú kehely volt, hosszú, cizellált tartóval, ezüstperemmel.
Pereme körül négy groteszk bárány játszadozott, és belül, a fenekén, meztelen leány tárta ki karját érzéki elragadtatásban.
A kapitány megforgatta kezében a serleget, aztán hirtelen a gyémántok apró, ragyogó piramisára dobta.
A kövek percegõ, surrogó hangot adva gurultak le a tetszetõs halomról.
<p>
Henry Morgan megfordult, s visszament kígyós székébe.
A kis cockney Jonesre gondolt, felrémlett elõtte az epilepszia hideg keze, mely életének utolsó pillanatában megragadta.
Ez a kéz mindig ott volt mögötte; roppant tenyér, mely addig rázta ennek az embernek testét, amíg az õrjöngés fehér habja nem csillogott az ajkán.
Henry most tûnõdött azon, miért akarta megbántani ezt a kis embert, megkínozni és végül megölni.
Jones egész élete fölött egy fáradhatatlan, kínzó hóhér árnya sötétlett.
A gyilkosságot persze Coeur de Gris szavai idézték elõ, aki azt mondta, hogy Jones nem különbözik Henry Morgantól.
Igen, így érezte most, és égõ szégyen fogta el, hogy tolvajlás vádját koholta ellene.
<p>
És Coeur de Gris?
Hol lehet most?
Találkozott Ysobellel, ez szinte bizonyos, és az asszony is felfigyelt rá.
Talán szereti is Coeur de Gris-t.
A csillogó hajáért és hogy olyan különösen bánik a nõkkel.
És hogyan tudná megakadályozni, hogy ez a fiatalember megtudja az õ vereségét, hogy meghallja a kalandot a tõrrel, hogy milyen nemtelenült bánt Henry Morgan, La Santa Rojával?
A pisztoly, mellyel Jonest megölte, ott hevert a padlón.
Henry felemelte, és módszeresen látott hozzá megtöltéséhez.
Nem Coeur de Gris gúnyolódásától félt, inkább együttérzésétõl, megértésétõl.
A hadnagya részvéttel és némi szánalommal fog rátekinteni.
És ebben a szánalomban lesz valami fölény, valami enyhe irónia is.
Egy fiatal, csinos ember szánakozása lesz ez, aki megmosolyogja a kevésbé csinosak szerelmi kudarcát.
És aztán Coeur de Gris-ben is volt valami - ahogy a dolgokat értette - asszonyos, akár Ysobelben.
Titokzatos, rejtett szemmel szerzett értesüléseket a világról.
<p>
A Vörös Szentet pedig Henry magával viszi.
Nem tehet mást.
Talán, hosszú idõ elteltével, beleszeret Henrybe.
Nyilván nem az érdemeiért.
Az asszony megvetése gyõzte meg õt arról, hogy nincsenek erényei, hogy õ valamilyen szörnyeteg, az emberektõl visszataszító csúnyasága választja el.
Az asszony errõl nem sokat beszélt, de sejtette.
Nem, benne nincsenek olyan tulajdonságok, amelyek vonzhatnának egy asszonyt, ha más férfiak is vannak a közelben.
Ha majd nem találkozik más férfiakkal, talán lemond azokról a tulajdonságokról, amelyek õbelõle olyannyira hiányoznak.
S talán végül megelégszik azzal, ami benne mégiscsak megtalálható.
<p>
Utolsó találkozásukat idézte maga elé.
Most, hogy megnyugodott, vad próbálkozása egy sánta kisfiú megszégyenülésének tûnt.
De lett volna-e férfi, aki másképp cselekszik?
Támadását nevetéssel szerelte le az asszony - metszõ, kegyetlen nevetéssel -, amely leleplezte indítékait, és kigúnyolta.
Megölhette volna Ysobelt, de akad-e férfi, aki meg tud ölni egy olyan asszonyt, aki szeretné, ha megölnék, aki könyörög, hogy megöljék?
Lehetetlen volt.
Megtöltötte a pisztolyát.
<p>
Rongyos, zilált alak lépett be a kapun.
Coeur de Gris volt az, egy kivörösödött szemû, nyakig sáros Coeur de Gris, arcáról még le sem mosta a csata vérét...
A fiatalember a kincsek halmára nézett.
<p>
- Gazdagok vagyunk - mondta minden lelkesedés nélkül.
<p>
- Hol jártál, Coeur de Gris?
<p>
- Jártam?
Ugyan, részeg voltam.
Jó dolog csata után berúgni.
- Fintorogva nevetett, és megnyalta az ajkát.
- Az ivást pedig nem jó abbahagyni.
Az egész olyan, mint a gyerekszülés: elkerülhetetlen, de kellemetlen és nem valami szép.
<p>
- Magam mellett szerettelek volna tudni - mondta Henry Morgan.
<p>
- Engem?
Úgy hallottam, senkit se tûrtél magad mellett.
Egészen jól megvoltál magadban, így hát inkább berúgtam egy kicsit.
Tudod, uram, nem akartam emlékezni rá, miért is akarsz egyedül lenni.
- Szünetet tartott.
- Azt mondták nekem, uram, hogy a Vörös Szent itt járt.
- Coeur de Gris elnevette magát rosszul titkolt felindulásán.
Nagy akarattal kezdett más modorban beszélni.
A hangja kedélyeskedõ lett.
<p>
- Mondd meg nekem, uram, az igazat.
Szerény ajándék az embernek, ha megtudja, mit mulasztott.
Sokunknak más se jut egész életében.
Meséld el, uram, behódolt-e már az édes ellenfél?
Letette-e a fegyvert az asszonyi hús erõdje?
Morgan zászlaja lobog már rózsaszín tornyán?
<p>
Henry arca bíborra váltott.
A pisztoly lassan emelkedett a kezében, amint magyarázhatatlan õrület szegezte elõre.
Éles dörrenés, fehér füstgomolyag.
<p>
Coeur de Gris meg se mozdult.
Mintha feszülten fülelt volna valami távoli, robajló hangra.
Aztán a rémület fintora húzódott végig az arcán.
Az ujjai reszketve fedték fel a mellét, egy vércsíkot követtek forrásáig: apró lyuk a tüdõ fölött.
A kisujja beleakadt a lyukba.
Coeur de Gris újra elmosolyodott.
A bizonyosságtól már nem félt.
Rádöbbent a valóra, s elszállt belõle az ijedtség.
<p>
Morgan kapitány tompán bámulta a pisztolyt a kezében.
Mintha meglepõdött volna, hogy ott találja, meghökkent, hogy ott van.
<p>
Coeur de Gris hisztérikusan fölnevetett.
<p>
- Anyám gyûlölni fog - kiáltott fel fájdalmasan.
- Rád szórja majd minden õsi átkát.
Az anyám... - zihálni kezdett.
- Ne meséld el neki.
Találj ki valami csillogó hazugságot.
Arany minaretet építs az én nyomorult életembõl!
Ne hagyd, hogy félbehagyott torony maradjon.
De neked tulajdonképp csak az alapjait kell leraknod.
Ha ezt anyámnak adod, õ ráépíti hõsi emlékmûvemet.
Fehér agyrémekbõl emel majd sírkövet nekem.
- Torkát elöntötte a vér.
- Miért tetted ezt, uram?
<p>
A kapitány felnézett pisztolyáról.
<p>
- Miért tettem?
- Véres ajkat, golyó roncsolta mellet látott maga elõtt.
Fel akart kelni székébõl, de visszarogyott.
Szeme körül a kétségbeesés ráncolt árkokat.
- Magam sem tudom - mondta.
- Biztosan tudtam, de már elfelejtettem.
<p>
Coeur de Gris lassan térdre esett.
A földön a kezére támaszkodott.
<p>
- A térdeim, uram, már nem bírnak el - mentegetõzött.
S mintha újra a robajló dörejre figyelt volna.
Hangja hirtelen keserûen panaszossá változott.
<p>
- Hogy a haldoklók elkövetett tetteiket gondolják végig, ez legenda.
Nem, nem, én arra gondolok, amit nem tettem meg.
Amit a velem pusztuló években megtehettem volna.
Az asszonyok ajkára gondolok, melyeket még sose láttam, a borra, amely még a szõlõfürtben alszik, anyám ideges, meleg cirógatására Goavesban.
De leginkább arra gondolok, hogy nem tudok járni többé - soha, soha többé nem kószálok napfényben, nem szippantom be a dús illatot, melyet a telihold varázsol elõ a földbõl - uram, mért tetted ezt?
<p>
Henry Morgan a pisztolyát bámulta.
<p>
- Nem tudom - mormolta tompán.
- Biztosan tudtam, de már elfelejtettem.
Egyszer megöltem egy kutyát, s most megöltem Jonest is.
Nem tudom, miért.
<p>
- Nagy ember vagy, kapitány - mondta Coeur de Gris keserûen.
- A nagy emberek életrajzíróik szorgos kezére bízhatják indítékaikat.
De én, uram, én már nem vagyok semmi sem.
Egy perce még jó katona voltam, de most az életem, amely harcolt, átkozódott, szeretett, mintha semmi sem lett volna.
- Csuklói elgyengültek, oldalára dõlt, s ott feküdt, görcsbe merevedõ torokkal.
Egy ideig nem hallatszott más a teremben, mint egyenetlen kapkodása a levegõért.
De aztán hirtelen újra felkönyökölt, s nevetni kezdett, talán már valami kozmikus mókán, a nagy, zengõ szférák tréfáján; gyõztesen nevetett, mint aki megfejtett egy rejtvényt, és rájött, milyen egyszerû az egész.
Vérsugár tolult az ajkára a nevetéstõl.
A kacagásból kapkodó lihegés lett, Coeur de Gris lassan oldalra dõlt, és elpihent: nem lélegzett többé.
<p>
Henry még mindig a pisztolyt bámulta a kezében.
Szemével lassan a nyitott ablakot kereste.
A beáradó nap sugaraiban felizzottak a földön heverõ kincsek.
<p>
Henry szeme az elõtte heverõ testre tévedt.
Megborzongott.
Aztán odalépett Coeur de Gris-hez, felnyalábolta, és beültette egy székbe.
Az ernyedt test oldalra dõlt.
Henry a testet büszke tartásba egyenesítette, majd visszament kígyós székéhez.
<p>
- Így emeltem föl a kezem - mondta, és pisztolyával Coeur de Gris-re célzott.
- Így emeltem föl a kezem, így kellett tennem, hiszen Coeur de Gris halott.
Tehát így felemeltem, így valahogy... hogyan is tettem... - lehajtotta fejét, és szinte sírva emelte föl.
<p>
- Coeur de Gris! - kiáltotta - Coeur de Gris!
La Santa Rojáról akartam neked mesélni.
Valóban megüli a lovat, hisz tudod.
Nincs benne nõi szemérem - egy csepp se -, és a tekintetében nincs tartózkodás.
- A merev alakra tekintett maga elõtt.
Coeur de Gris szeme csak félig csukódott le, de a szemhéja most már lassan leereszkedett, és a szeme besüllyedt koponyájába.
Arcán utolsó, keserû nevetésének dermedt fintora ült.
<p>
- Coeur de Gris! - ordította a kapitány.
Gyorsan odalépett a testhez, és a homlokára tette kezét.
<p>
- Nem él - mondta tûnõdve.
- Már csak élettelen tárgy.
Legyeket és betegséget hoz ide.
El kell vitetnem innen nyomban.
Coeur de Gris!
Becsaptak minket!
Ez az asszony férfiként vív, és megüli a lovat.
Milyen csalódás!
Ez az ára annak, hogy mindent elhiszünk, amit fecsegnek, eh, Coeur de Gris!
De ez itt csak egy élettelen tárgy, vonzza a legyeket.
<p>
A lépcsõn dobajló lábak zaja zavarta meg.
Egy csapat embere lépett be: szegény, megrémített spanyolt tereltek maguk között, egy nyakig sáros, reszketõ spanyolt.
Nyakáról letépték a paszományt és a kabátujja alól vér szivárgott elõ.
<p>
- Egy spanyolt hoztunk, uram - jelentette a vezetõjük.
- Fehér zászlóval jött a városba.
Tartsuk tiszteletben a fehér zászlót, uram?
Ezüsttel kivert nyerge van.
Megöljük õt, uram?
Talán kémkedni jött.
<p>
Henry Morgan nem figyelt a szavakra.
Ehelyett a székben ülõ testre mutatott.
<p>
- Ez csak egy élettelen tárgy - mormolta.
- Ez nem Coeur de Gris.
Coeur de Gris-t elküldtem.
Nemsokára visszajön.
De ez itt...
Így emeltem fel a kezem, látjátok, éppen így.
Pontosan tudom, hogyan csináltam; megpróbáltam újra meg újra.
De ez itt élettelen tárgy.
Ránk hozza a legyeket.
- Felkiáltott.
- Ó, vigyétek el, temessétek a földbe.
<p>
- Hozzá ne érjetek!
Ne merészeljetek hozzányúlni!
Hagyjátok ott, ahol van.
Hiszen mosolyog.
Látjátok a mosolyát?
De a legyek...
Nem, hagyjátok itt.
Majd én magam gondoskodom róla.
<p>
- Ez a spanyol, uram.
Mit csináljunk vele?
Megöljük?
<p>
- Miféle spanyol?
<p>
- Hát aki itt áll elõtted, uram.
- Elõbbre taszigálta az embert.
Henry mintha mély álomból ébredt volna.
<p>
- Mit akarsz itt? - kérdezte durván.
<p>
A spanyol a félelmével küszködött.
<p>
- Az volna az én kívánságom meg a gazdám kívánsága, hogy ha volna olyan jóságos Morgan kapitány és szóba állna velünk...
Futár vagyok, uram, és nem kém, ahogy ezek az urak itt állítják.
<p>
- Milyen üzenettel érkeztél? - kérdezte Henry fáradtan.
<p>
A küldönc bátorságot merített ebbõl a megváltozott hangból.
<p>
- Egy nagyon gazdag ember küldött, Señor.
A felesége van nálad.
<p>
- Nálam, a felesége?
<p>
- A városban fogták el, Señor.
<p>
- Hogy hívják?
<p>
- Doña Ysobel Espinoza Valdez y los Gabilanesnek, Señor.
A város együgyû népe La Santa Rojának nevezte.
<p>
Henry Morgan hosszú ideig méregette az embert.
<p>
- Igen, nálam van - mondta végül.
- Fogdában.
Mit kíván a férje?
<p>
- Váltságdíjat ajánl, Señor.
Megvan rá az oka, hogy azt kívánja: a felesége újra vele legyen.
<p>
- Milyen váltságdíjat ajánl?
<p>
- Mennyire gondol excellenciád?
<p>
- Húszezer arany reál - vágta rá gyorsan Henry.
<p>
A hírvivõ meghökkent.
<p>
- Húszezer...
Veinte mil...
- Lefordította, hogy teljességgel felfoghassa az összeg képtelenségét.
- Úgy látom, excellenciád is igényt tart az asszonyra.
<p>
Henry Morgan Coeur de Gris testére pillantott.
<p>
- Nem - válaszolta -, a pénzt akarom.
<p>
A küldönc megkönnyebbült.
Kezdte nagy szamárnak vélni ezt a nagy embert.
<p>
- Mindent elkövetek, amit lehet, Señor.
Négy nap múlva visszatérek.
<p>
- Három napon belül.
<p>
- De ha nem érek addig ide, Señor?
<p>
- Ha nem érsz ide, magammal viszem a Vörös Szentet, s eladom a rabszolgapiacon.
<p>
- Sietni fogok, Señor.
<p>
- Bánjatok vele udvariasan! - parancsolta a kapitány.
- Nehogy valami bántódása essék.
Aranyat hoz nekünk.
<p>
Amikor elmentek, az egyik ember visszafordult, szeme sóváran cirógatta a kincseket.
<p>
- Mikor lesz osztozás, uram?
<p>
- Chagresban, ostoba!
Csak nem képzeled hogy most felosztom?
<p>
- De uram, ha valami már a mi kezünkben is volna - jó érzés az, uram!
Keményen verekedtünk, uram.
<p>
- Kifelé!
Semmi se kerül a kezetekbe, amíg vissza nem érünk a hajóhoz.
Csak nem hiszitek, hogy engedem, hogy az itteni asszonyokra pazaroljátok el?
Hadd szedjék el tõletek Goaves asszonyai.
<p>
Az ember az orra alá dörmögve ment ki a fogadóterembõl.
<p>
A kalózok dorbézoltak Panamában.
Egy nagy raktárba boroshordókat görgettek.
Az árubálákat már elvitték, és a kiürített helyiségben vadul folyt a tánc.
Légiónyi asszony volt velük, asszonyok, akik átálltak a kalózokhoz.
Táncoltak és forgolódtak a rikoltozó fuvolákra, mintha nem is Panama sírján dobálták volna a lábukat.
Ezek az asszonyok - okos gazdászok - visszaszereztek valamit az elveszett kincsekbõl, ha lassúbb, de nem kevésbé biztos fegyverekkel is, mint a kard.
<p>
A raktár egyik sarkában a Burgundi ült félkarú védelmezõjével.
<p>
- Nézd csak, Emil!
Az ott...
A csípõjére figyelj!
<p>
- Látom, Toine, ez kedves tõled.
Ne hidd, hogy nem becsülöm a figyelmességedet.
De én elég ostoba vagyok hozzá, hogy még a szeretkezésben is eszményeim legyenek.
Ez mutatja, hogy még mindig mûvész vagyok.
<p>
- De nézd csak, Emil.
Nézd a mellét!
<p>
- Nem, Toine, semmit se látok, ami a rózsaszín gyöngyömet veszélyeztetné.
Még õrzöm egy kis ideig.
<p>
- De barátom!
Komolyan kezdem hinni, hogy elvesztetted a szépérzékedet.
Hová lett az a vizslató szem, melytõl annyira féltettük vásznainkat?
<p>
- Ez a szem megvan még, Toine.
Ez még az enyém.
Csak a te apró szemed lát barna kancákban nimfákat.
<p>
- Akkor hát, Emil, ha ragaszkodsz a vakságodhoz, talán lennél szíves kölcsönadni a rózsaszín gyöngyödet.
Köszönöm, nemsokára visszaadom.
<p>
Grippo a padló közepén ült, és bárgyún számolgatta kabátujja gombjait.
<p>
- ... nyolc, kilenc.
Tíz volt.
Valamelyik fattyú ellopta a gombomat.
Á, tolvaj világ, ez már sok.
Ölni fogok ezért a gombért.
A kedvenc gombom volt.
Egy, kettõ, három, négy... - a körötte táncolók ugráltak, és a levegõ fuvolák éles rikoltozásától reszketett.
<p>
Sawkins kapitány rosszallóan nézte a táncosokat.
Õszintén hitte, hogy a tánc a legrövidebb út a pokolba.
Mellette Ziegler kapitány szomorúan nézte, hogyan ömlik az ital.
Ezt a Zieglert a tenger kocsmárosának hívták.
Az volt a módszere, hogy roham után addig tartotta embereit a tengeren, amíg a zsákmányt nem költötték rá az általa kimért rumra.
Egyszer fel is lázadtak ellene - így beszélik, mert három hónapig vitorlázott egy sziget körül körbe.
Képtelen volt másképp cselekedni.
Az embereknek még volt pénzük, és neki még volt rumja.
Ezen az éjszakán elkeserítették ezek az italoshordók, melyekbõl inni lehetett, anélkül, hogy a pultnál csengették volna érte az aranyat.
Ez természetellenes csalárdságnak tûnt elõtte.
<p>
Henry Morgan egyedül üldögélt a fogadóteremben.
Alig hallotta a tánc üvöltõ muzsikáját.
Egész nap emberek kicsiny csapatai jöttek ide, az elmaradt kincsek darabjait cipelték, melyeket a földbõl ástak ki, vagy vashorgokkal emeltek ki a ciszternákból.
Egy vénasszony gyémántot nyelt, hogy megmentse ékszerét, de a kincskeresõk még ezt is kikotorták s megtalálták.
<p>
A fogadóteremre esti szürkület borult.
Henry Morgan egész nap magas székében üldögélt, s ez a nap megváltoztatta õt.
Szeme, ez a kíváncsi szem, mely a tág láthatáron túlra tekintett mindig, befelé nézett most.
Magát vizsgálgatta: meglepetve nézett Henry Morganre.
Élete eddigi éveiben, kalandozásai során olyan feltétlenül hitt a céljaiban - bármi lett légyen is az pillanatnyilag -, hogy önmagára kevés figyelmet szentelt.
De ma, az esti szürkületben saját magával foglalkozott, és meghökkent.
Ez a Henry Morgan cseppet sem festett értékes vagy jelentõs embernek.
Azok a vágyak és szándékok, melyek után szimatoló kutyaként csavargott át a világon, jelentéktelen dolgoknak tetszettek most, hogy önmagába nézett.
A csodálkozás, mint a szürkület, beburkolta õt.
<p>
Ahogy ott ült a félhomályban, az aszott duenna lopakodott elébe, és megállt elõtte.
A hangja mint a papírzörgés.
<p>
- Asszonyom beszélni kíván veled - mondta.
Henry felállt, s nehézkesen cammogott utána a fogda felé.
<p>
A falon a szentkép elõtt gyertya égett.
A festett madonna kövér spanyol parasztasszonyt ábrázolt, aki valami szomorú álmélkodással egy petyhüdt gyerekre tekintett alá.
A pap, aki festette, áhítatot akart az arcára lopni, de nagyon kevés tapasztalata volt az áhítatban.
Sikerült azonban kétségtelenül jó arcképet festenie tohonya úrnõjérõl és gyermekérõl.
A kép négy reált hozott neki.
<p>
Ysobel a kép alatt ült.
Amikor Henry belépett, gyorsan elébe sietett.
<p>
- Úgy hírlik, kiváltanak.
<p>
- Férjed küldöncöt menesztett hozzám.
<p>
- A férjem?!
Hozzá megyek vissza?
Az õ illatos kezei közé?
<p>
- Igen.
<p>
Ysobel egy székre mutatott, és leültette Henryt.
<p>
- Nem értesz te engem - mondta.
- Nem értettél meg engem.
Meg kell tudnod valamit az életembõl, az utazásaimról.
El kell mondanom neked ezt, és akkor megértesz, és akkor...
<p>
Arra várt, hogy Henryben érdeklõdés ébred, de õ csendben maradt.
<p>
- Nem akarsz ezekrõl hallani? - kérdezte Ysobel.
<p>
- De igen.
<p>
- Elég rövid.
Az életem elég rövid volt.
De azt akarom, hogy megérts, és akkor...
<p>
Kutatóan nézett az arcába.
Henry összeszorította ajkát, mintha fájdalom kínozta volna.
Szeme zaklatottságot árult el.
Ysobel elhallgatásaira nem válaszolt.
<p>
- Hát így történt - kezdte.
- Itt születtem Panamában, de szüleim még kisgyermek koromban Spanyolországba küldtek.
Zárdába kerültem Cordovában.
Szürke ruhát viseltem, és az áhítatnak szentelt éjszakáimon a Szûz elõtt térdepeltem.
De néha aludni tértem akkor is, amikor imádkoznom kellett volna.
Szenvedtem ettõl a hanyagságtól.
Amikor már sok évig voltam ott, rablók támadták meg apám ültetvényét itt, Panamában, és megölték egész családomat.
S kivéve egy vén nagyapát, rokonok nélkül maradtam.
Egyedül voltam és szomorú voltam.
Egy ideig nem aludtam a padlón a Szûz elõtt.
<p>
- Hogy csinos nõvé serdültem, azt észrevettem, mert egyszer egy bíboros, amikor meglátogatta iskolánkat, rám nézett, ajka remegett, és a vastag erek kidudorodtak a kezén, ahogy megcsókoltam a gyûrûjét.
Azt mondta: "Béke legyen veled, lányom.
Van-e valami, amit négyszemközt akarnál nekem bevallani?..."
<p>
- Hallottam a falakon túlról a vízárusok kiáltozását és a tömegverekedések zajait.
Egyszer két férfi csapott össze kardokkal a szemem láttára, én egy fatönkre álltam, s kinéztem a falon túlra.
Az egyik éjszaka egy fiatalember egy lányt hozott a kapu árnyékába, és kétlépésnyire feküdtek tõlem.
Hallottam õket együtt sustorogni, a lány a félelmérõl beszélt, a fiú pedig biztatta.
Én végigtapogattam szürke ruhámon, és azon tûnõdtem, vajon megkívánna-e engem ez a fiú, ha ismerne.
Mikor az egyik nõvérnek meséltem errõl az éjszakáról, azt mondta: "Bûnös dolog meghallgatni ilyeneket, s még bûnösebb gondolni velük.
Vezekelned kell kíváncsi füledért.
Melyik kapuról beszéltél?"
<p>
- S a halászok ezt kiáltozták: "Jertek, kicsi, szürke angyalok.
Nézzétek mit fogtam a hálómban!
Jertek ki szent börtönötökbõl, kicsi, szürke angyalok."
<p>
- Egy éjszaka átmásztam a falon, és elmenekültem a városból.
Nem akarom elmesélni kalandjaimat, csak azt a napot, amikor Párizsba érkeztem.
A király hajtatott végig az utcákon, hintója szikrázott az aranytól.
Én lábujjhegyre álltam az embertömegben, a körülötte lovagló udvaroncokat figyeltem.
Akkor hirtelen egy sötét arc merült fel elõttem, s egy erõs kéz ragadta meg a karomat.
Egy kapualjba vezetett, emberektõl távol.
<p>
- Tudod, kapitány, kemény bõrkorbáccsal vert, amit csak erre a célra tartott.
Az arcán olyan vigyor ült, mintha a bõre mögött vadállat bujkált volna.
De szabad ember volt - bátor, szabad rabló.
Gyilkolt, mielõtt lopott, mindig gyilkolt.
És árkádok alatt laktunk, templomok padlóin, hidak ívei alatt feküdtünk, és szabadok voltunk, megszabadultunk a gondolatainktól, félelmeinktõl, gondjainktól.
De egyszer csak eltûnt mellõlem, s én a bitófán találtam rá, felkötötték - egy nagy bitófán, melyet akasztott emberek füzére díszített.
<p>
- Meg tudod ezt érteni, kapitány?
El tudod ezt képzelni úgy, ahogy én láttam?
Mond ez valamit a számodra?
- Ysobel szeme tüzelt.
<p>
- Gyalog mentem vissza Cordovába, lábam kisebesedett.
És addig vezekeltem, amíg a testem is kisebesedett, de nem tudtam kiûzni magamból minden ördögöt.
Exorcizáltak, de a sátán mélyen bújt meg bennem.
Megérted ezt, kapitány?
- Henry arcába nézett, és észrevette, hogy nem figyel.
Ott állt mellette, és szürkülõ hajába túrt.
<p>
- Megváltoztál - mondta.
- Kihunyt benned valami fény.
Miféle félelem szállt meg?
<p>
Henry fölriadt álmodozásából.
<p>
- Nem tudom.
<p>
- Azt mesélik nekem, hogy megölted a barátodat.
Ez az, ami bánt?
<p>
- Megöltem.
<p>
- S most õt gyászolod?
<p>
- Lehet.
Nem tudom.
Azt hiszem, valami mást gyászolok, ami meghalt.
Az a fiú élõ részem lehetett volna, de most, hogy meghalt, félemberként hagyott itt.
A mai nap olyan voltam, mint egy összekötözött rabszolga a fehér márványasztalon, s köröttem az élveboncolók serege.
Egészséges szolgának tartottak eddig, de a sebészkések föltárták a beteg gócot, melyet középszerûségnek neveznek.
<p>
- Sajnállak - mondta Ysobel.
<p>
- Sajnálsz?
Miért sajnálsz?
<p>
- Sajnállak az elvesztett fényedért.
Hogy a bátor, erõszakos gyermek meghalt benned, a hetvenkedõ, gúnyolódó fiú, aki azt hitte, hogy nagyravágyásával megrázkódtatja az Isten trónusát; magabiztos fiú, aki bájosan megengedte a világnak, hogy útján elkísérje õt.
Ez a gyermek meghalt.
Ezért sajnálom.
Most már veled tartanék, ha azt remélném, hogy életre melengethetem ezt a gyermeket.
<p>
Henry így válaszolt: 
- Milyen különös!
Két napja még egy földrészt akartam kivetni szokott rendjébõl, hogy arany fõvárossal koronázzam kedvedért.
Képzeletemben birodalmat építettem neked, és elterveztem a fejéket, melyet viselnél.
De most már csak homályosan emlékszem arra a személyre, akinek ezek eszébe jutottak.
Rejtélyes idegen már nekem, egy tántorgó földgolyón.
<p>
- És te - veled csak egy csöpp zavart érzek.
- Nem félek már tõled többé.
Nem is kívánlak.
Csak az én fekete hegyeim után vágyódom, és a saját népem beszédére.
Egy sötét tornácra vonz valami, hogy egy öregember fecsegését hallgassam, akit ismertem.
Úgy érzem, belefáradtam ebbe a sok vérontásba.
S hogy olyan dolgokért küzdjek, melyek nem maradnak meg, olyan holmikért, melyeknek értéke elolvad a kezemben.
Szörnyû ez! - kiáltott fel.
- Semmit se kívánok már többé.
Nincsenek kívánságaim, kiszáradtak, elapadtak a vágyaim.
Csak valami homályos sóvárgás él bennem a békesség után.
<p>
- Arany Várost többé nem foglalsz el - mondta Ysobel.
- Hiú álmokat nem fullasztasz örömtelen diadalokba.
Sajnállak, Morgan kapitány.
A rabszolgával kapcsolatban pedig nem volt igazad.
Beteg volt valóban, de nem attól a betegségtõl, amit te gyanítasz.
Inkább azt hiszem, nagyok a bûneid.
De minden emberé nagy, aki áttöri a középszerûség korlátait.
Imádkozni fogok érted.
És mi lesz velem?
<p>
- Azt hiszem, visszatérsz a férjedhez.
<p>
- Igen, visszatérek.
Megöregedtem itt, s ezt te tetted, Señor.
Szertefoszlattad az álmot, mely nehéz lelkemet könnyûvé tette.
És azon tûnõdöm, vajon az elkövetkezendõ években nem engem teszel-e felelõssé barátod haláláért?
<p>
Henry hirtelen elvörösödött.
<p>
- Már most is valami ilyesmire gondolok - mondta.
- Úgy látszik, nem érdemes tovább hazudni, ez is újabb bizonysága annak: eltûnt az ifjúságom.
De most Isten veled, Ysobel.
Szeretném, ha még mindig úgy szeretnélek, mint ahogy, úgy hiszem, tegnap szerettelek.
Térj vissza férjed illatos kezeihez.
<p>
Ysobel mosolygott, és a falon függõ képre emelte tekintetét.
<p>
- Béke veled, drága bolondom - mormolta.
- Én is elvesztettem az ifjúságom.
Én is megöregedtem, öreg vagyok, mert nem tudok belenyugodni a gondolatba, hogy mit is vesztettél most el.
<p>
6.
<p>
Henry Morgan a fogadóterem ajtajában állt, és egy kis csoport spanyol lovast figyelt, amint a palota felé tartottak.
A csapatot mindenfelõl kalózok tömege vette körül.
A futár haladt az élen, de már egy megváltozott futár, öltözete vörös selyembõl volt.
Kalapjának tolla, kardjának hüvelye a béke jeleként fehérlett.
Mögötte hat ezüstpáncélos katona lovagolt, spanyol sisakban, mely a mustármag színére emlékeztetett.
A sereghajtó katona egy lovas nélküli fehér kancát vezetett, ezen karmazsinpiros volt a lószerszám, és szemellenzõin aranycsengõk sora lógott.
A fehér nyeregtakaró szinte a földig ért.
A kanca nyomában hat öszvér súlyos bõrzsákokat cipelt, és a csapatot hat katona követte utóvédként.
<p>
A lovasok megálltak a palota elõtt.
A futár leszállt a lováról, s köszöntötte Henry Morgant.
<p>
- Meghoztam a váltságdíjat - mondta.
Kimerültnek látszott.
Küldetésének súlya nyomot hagyott kedélyén.
Parancsára a katonák a fogadóterembe vitték be a bõrzsákokat, és félelme csak akkor oldódott vonásairól, amikor már mindet lehelyezték a többi kincs mellé.
<p>
- Á - sóhajtott föl -, rendben van.
Egész vagyon.
Húszezer fontnyi arany, egy sem szóródott el útközben.
Kérlek, olvasd meg, Señor.
- A csizmájáról egy kis port veregetett le.
- Ha az embereim valami frissítõhöz juthatnának, Señor...
Borhoz... - kérte.
<p>
- Igen, igen.
- Henry egyik emberéhez fordult.
- Nézz utána, hogy legyen enni- és innivalójuk ezeknek az embereknek.
Légy elõzékeny, ha kedves az életed.
<p>
Ekkor odament a zsákokhoz, hogy megolvassa a váltságdíjat.
Kicsiny tornyokat épített csillogó érmékbõl és a tornyokat tologatta odébb a padlón.
- Hogy csillog a pénz - gondolta.
- S nem is lehetne csinosabb formába önteni.
Ha négyszögletes volna, vagy tojásdad alakú, az nem felelne meg.
S a pénz szinte a pénznél is többet ér.
Ledöntött egy tornyocskát, s újra felrakta.
Ez olyan kézzelfoghatóan valóságos volt - a pénz.
Az ember szinte elõre tudja, mit tesz a pénz, ha elindul útján; legalábbis egy bizonyos pontig tudni lehet.
Ezen a ponton túl pedig nem is számít, mihez kezdünk vele.
A pénzen bort lehet venni.
A bor valakié.
Mármost, ha a kereskedõt ezért a pénzért megöli a segédje, az balszerencse; talán maga a sors vagy valami ehhez hasonló: - de azért a bor a mienk.
<p>
És ezek a felhalmozott aranykelyhek, ezek a keresztek, gyertyatartók és gyöngyös miseruhák éppúgy pénzzé lesznek.
Az arany- és ezüstrudakat kerek érmekké öntik, és minden érmére egy képet nyomnak.
És a kép is több lesz, mint egyszerû kép.
Hatalommal ruházza fel az érmét; a kép ad az aranynak egyéniséget és valami különös varázst.
Henry egy halomba szórta a pénzt, majd újra türelmesen összerakosgatta.
Jeruzsálemért is elég ennyi torony.
<p>
A kerti úton Ysobel tûnt fel, s megállt mellette.
<p>
- Mennyi rengeteg pénz - mondta.
- Ez az én váltságdíjam?
<p>
- Igen, ezen az aranyon vesznek meg.
<p>
- De milyen rengeteg!
Mit gondolsz, megérek ennyit?
<p>
- A férjednek igen, õ fizet ennyit érted.
<p>
Egy sorba rakott tíz csillogó tornyocskát.
<p>
- És neked mennyit érnék?
Hány ilyen aranyforgácsot?
<p>
- Ugyanennyit kellett nekem is érned.
Az árat én szabtam meg.
<p>
- Hogyan lehetne ezekkel a vízen kacsázni! - kiáltotta Ysobel.
- Hogyan ugrálnának!
Tudod-e, hogy én úgy tudok követ hajítani, hajlított karral, akár egy fiú.
<p>
- Mesélik, hogy ezt is tudod - állapította meg Henry.
<p>
- De valóban megérek én ennyit?
<p>
- Itt a pénz, neked pedig menned kell.
Megvettek rajta.
Minden annyit ér, amennyit fizetnek érte, különben nincs üzlet.
<p>
- Jó ez így - mondta Ysobel.
- Megnyugtató tudni, hány reált ér az ember.
Te vajon tudod, hogy mennyit érsz, kapitány?
<p>
Henry Morgan így felelt: 
- Ha elfognának, és váltságdíjat kérnének értem, egy garast sem érnék.
Ezek az én kutyáim nevetnének, és a vállukat vonogatnák.
Egy új kapitány állna az élükre, és én - nos, hát én foglyul ejtõm kénye-kedvére maradnék, s hogy miben telne kedvük, azt én elõre meg tudnám mondani.
Látod, az elmúlt néhány napban újjáértékeltem magam.
A történészek számára talán jelentek valamit, mert leromboltam egyet s mást.
A ti katedrálisotok építõjét már régen elfeledték, amikor énrám, aki felgyújtottam, még száz esztendõ múltán is emlékezni fognak.
S ez talán jelent valamit.
<p>
- De mi van rajtam, ami ennyi pénzt megér? - makacskodott Ysobel.
- A karom talán, gondolod?
A hajam, vagy esetleg az, hogy férjem hiúságának volnék a megtestesítõje?
<p>
- Nem tudom - felelte Henry.
- Hogy újra megmérettem, a szenvedélyek és személyek egész értékrendszere megváltozott a számomra.
Ha ma kérnék váltságdíjat érted, az nem volna oly hízelgõ számodra.
<p>
- Úgy gyûlölsz engem, Morgan kapitány?
<p>
- Nem, nem gyûlöllek.
De te is egyike vagy az én égboltom csillagainak, melyek hullócsillagoknak bizonyultak.
<p>
- Ez nem valami lovagias, uram.
Nagyon különbözik a néhány nappal ezelõtti beszédedtõl - állapította meg gúnyosan az asszony.
<p>
- Úgy van, nem valami lovagias.
Azt hiszem ezentúl csak két okból leszek lovagias.
Pénzért és jó hírért.
Én megpróbáltam lovagias lenni, a dolgok puszta és örömteli látványáért.
Õszinte voltam ezelõtt magamhoz, és láthatod, õszinte vagyok magammal most is.
De ez a két õszinteség ellentmond egymásnak.
<p>
- Elkeseredett vagy.
<p>
- Nem, nem keseredtem el.
Ami a keserûséget táplálta bennem, elhagyott.
<p>
- Én is megyek - mondta Ysobel lágyan és gondterhelten.
- Nincs semmi mondanivalód ezenkívül?
Semmit se akarsz kérni tõlem?
<p>
- Semmit - válaszolta, és nyomban hozzálátott az érmék rakosgatásához.
<p>
A futár lépett be az utcáról.
Alaposan berúgott, küldetésének terhétõl megkönnyebbülve, jókedvre derült.
Meghajolt Ysobel, majd Henry Morgan elõtt, óvatosan hajlongott, az egyensúlyára vigyázva.
<p>
- Indulnunk kell, Señor - jelentette ki hangosan.
- Hosszú az út.
- A fehér kancához vezette Ysobelt, s a nyeregbe segítette.
Aztán jelt adott, és az oszlop megindult az úton.
Ysobel az indulás után még egyszer visszanézett, és mintha átragadt volna rá Henry Morgan hangulata, zavart mosoly játszadozott az ajkán.
De aztán a kanca nyakára hajtotta a fejét, s elmélyülten vizsgálgatta a ló fehér sörényét.
<p>
A futár, Henry oldalán állva, ott maradt a kapubejáratnál.
Együtt nézték, hogyan kígyózik el mellettük a lovasok sora; a napfény megcsillant a katonák fegyverzetén.
A csapat közepén a fehér kanca ezüstbe foglalt gyöngyként ragyogott.
<p>
A futár Henry vállára tette a kezét.
<p>
- Mi, felelõs emberek, megértjük egymást - mondotta kapatosan.
- Mi nem vagyunk gyerekek, akiknek titkaik vannak.
Inkább férfiak, bátor és erõs férfiak.
Megbízhatunk egymásban.
Nekem elmondhatja azt is, Señor, ami leginkább a szívén fekszik.
<p>
Henry lelökte a válláról a kezét.
<p>
- Nincs mit közölnöm veled - mondta durván.
<p>
- Ah, hát akkor majd én mondok valamit.
Talán gondolkodóba ejtette, miért volt hajlandó, ennek az asszonynak a férje ilyen tekintélyes összeget fizetni.
Hiszen azt mondhatnánk, hogy csak egy asszonyért.
És annyi asszony van, akit olcsóbban lehet megvenni - némelyiket egy vagy két reálért.
Ezért tehát, úgy látszik, ennek a férje ostoba.
De én ezt a gazdámra nem mondanám.
Cseppet se ostoba.
Elmondom, hogyan áll a dolog.
Úrnõm nagyapja még él, tíz ezüstbánya és százötven hold perui termõföld tulajdonosa.
Az örököse Doña Ysobel.
Mármost, ha megölnék vagy elrabolnák, hisz érti, Señor - puff!
A vagyon a király kezébe jutna! - nevetett, hogy olyan okosan magyaráz.
- Mi értjük egymást, Señor.
Nekünk kemény koponyánk van, nem puha csirkefej.
Húszezer... szinte semmi, ha tíz ezüstbányához mérjük.
Hát igen.
Mi, felelõs emberek megértjük egymást.
<p>
Felkapaszkodott a nyeregbe, és még akkor is nevetett, amikor ellovagolt.
Henry Morgan látta, hogy csatlakozik a hullámzó menethez: most már egy rubin is világított az ezüst foglalat gyöngye mellett.
<p>
Morgan kapitány visszatért kincseihez.
Leült a padlóra, és beletúrt a pénzbe.
- Az emberi jellemvonások között a legemberibb az állhatatlanság - gondolta.
- És felfedezni ezt szinte éppoly megrázkódtatás, mint rádöbbenni ember voltunkra.
S miért kell ezt végül megtanulnunk?
Az egész õrült képtelenségben, az élet nagyhangú fogadkozásai között úgy éreztem, hogy végül is hû maradok magamhoz.
Akárhogy ingadoztak a többi emberek, magamat rettentõ állhatatosnak képzeltem.
De most úgy állok itt, hogy magam is görbe utakon haladok, s a biztonságom elveszett.
Nem tudom, hogy vajon a kötelet elvágták-e vagy elkopott, de a horgonyomat elvesztettem.
Egy sziget körül hajóztam körbe-körbe, ahol már nincs semmi bizonyosság.
- A maréknyi arany kipergett az ujjai közül.
- De itt van ez a csillogó fém, amellyel új horgonyt készíthetek magamnak - gondolta.
- Ez talán elég kemény és elég súlyos.
A tõzsdei árfolyamokon talán ingadozhat az értéke, de végül is egyetlen célja és csakis egyetlen célja van.
A biztonság teljes biztosítékát tudja adni.
Igen, talán ez az egyetlen igaz horgony, az egyetlen, amelyben a végsõkig megbízhat az ember.
Karmai szorosan kötnek a nyugalomhoz és a biztonsághoz.
Furcsamód én mindkettõ után vágyakozom.
<p>
De hiszen ebbõl az aranyból a többieknek is kell adnom - súgta a jobbik esze.
<p>
- Uramisten, nem; a munkát befejeztük.
- Új szemüveget kell feltennem, vagy tán már rajtam is van?
Inkább rám csempészték.
Az életemet ahhoz a világhoz kell igazítanom, melyet az új lencsékkel látok.
Úgy veszem észre, hogy a becsület - a becsület általános létra csak, mely magasabb és kifizetõdõbb bûnhöz vezet; az igazmondás csupán a kifinomultabb színlelés eszköze.
Nem, ezeknek az embereknek nincs joguk, amit követelhetnének.
Ezek az emberek nagyon is kívül állnak a többiek jogain ahhoz, hogy törõdjünk velük.
- Örömmel kapott ezen a gondolaton.
- Tolvajok, s ezért meg lehet õket lopni a zsákmányban.
De megfogadtam, hogy felhagyok a köntörfalazással és az öntudat becsapásával.
Mi közöm nekem a joghoz, most...
Vagy az értelemhez, logikához, öntudathoz?
Akarom ezt a pénzt.
Biztonságra és nyugalomra vágyom, s kezem között a hatalom, mellyel mindkettõt elérhetem.
Igaz, hogy ez nem az ifjúság álma, de jól bevált gyakorlat, mióta a világ világ.
Talán szerencse, hogy nem az ifjúság kormányozza a világot.
Amellett - tette hozzá - ezek az ostoba emberek semmit se érdemelnek mindebbõl.
Örömtanyákon vernék el a pénzüket, mikor hazaérkezünk.
<p>
7.
<p>
A kalózok kivonultak a lerombolt palotából.
Öszvérháton vittek magukkal minden kincset a földszoroson át.
Amikor a Chagreshoz értek végül, már kimerültek.
A következõ napot mégis a zsákmány felosztásának áldozták.
Hogy az osztozást megkönnyítsék, minden kincset egyetlen hajón halmoztak fel, a nagy gályán, melyen a herceg parancsnokolt, mielõtt a kalózok megszerezték.
A zsákmányt ebbõl a központból kellett szétosztani.
Morgan kapitánynak jókedve volt.
A vállalkozás végéhez értek, magyarázta az embereknek, a mulatozás ideje jött el.
Negyven rumos hordót gördíttetett ki a partra...
<p>
Kora reggel egy álmos kalóz nyitotta fel vöröslõ szemét, és a tenger felé pislogott.
De csak a vizet látta ott, ahol a gálya horgonyzott.
Felverte társait, és a partot egy perc alatt csalódott emberek csapata lepte el, akik gondterhelten kémlelték a láthatárt.
<p>
A gálya az éjszaka leple alatt kihajózott a tengerre.
Vele Panama minden kincse.
<p>
Düh lobbant a kalózokban.
Morgan üldözésére indultak volna; elfogták, megkínozták volna a menekülõt.
De nem érhettek a nyomába.
A többi hajó mit sem ért.
Jó néhány a homokos zátonyon feküdt, oldalukba nagy lyukat vertek; a többin pedig szinte keresztülfûrészelték az árbocokat.
<p>
Káromkodás, átkozódás verte fel a partot.
Bosszúra esküdtek szövetséget.
Rémségekkel fognak mindezért fizetni, úgy tervezték.
Csapatuk mégis felbomlott.
Sokan éhen haltak, másokat az indiánok kínoztak meg.
Jó néhányat kivégeztek és elfogtak a spanyolok, másokat Anglia köttetett föl becsületbõl.
<p>
Ötödik fejezet 
1.
<p>
Tarka népség verõdött össze Port Royal partján.
Morgan kapitány fogadására gyülekeztek, aki kifosztotta Panamát.
Az elõkelõ ladyk kínai selymekbe öltözve azért jöttek el, mert Henry Morgan végül is jó famíliából származott, unokaöccse a szegény, drága, meggyilkolt helyettes kormányzónak.
A tengerészek azért várták, mert Morgan tengerész volt; a kisfiúk azért, mert kalóz volt.
Ifjú lányok, mert mégiscsak hõs, az üzletemberek, mert gazdag; és a rabszolgák csapatai, mert épp ünnepnap volt.
Utcalányok álldogáltak mindenfelé, bogyó levével pirosított ajkakkal, fáradhatatlan szemük a magányos férfiak arcát kutatta.
A gyereklányok azt a megszentelt kis reményt melengették szívükben, hogy a nagy ember épp feléjük tekint majd, s bennük találja meg azt a megértést, amire bizton vágyakozik.
<p>
A tömegben akadtak tengerészek, akik azzal büszkélkedtek, hogy hallották Morgant káromkodni; akadtak szabók, akik nadrágot varrtak neki.
Mindenki, aki valaha is látta Henry Morgant, vagy beszélni hallotta õt, csatlakozott csodálóinak seregéhez.
Ezek az emberek mintha egy csipetnyi nagyságot loptak volna hajdani kapcsolatukból.
<p>
A néger rabszolgák az izgalomnak és örömnek ezen az ünnepén, megszabadulván a mezei munkától, nagy, tágra nyílt szemekkel várták a kikötõbe beevezõ hajót.
Ültetvénytulajdonosok járkáltak fel és alá a nép között, és hangoskodva tárgyalták, mit fognak mondani Henry Morgannak, ha ebédre vendégül látják, és mit tanácsolnak majd neki.
Könnyedén és hányavetien beszéltek róla, mintha megszokott dolog volna, hogy Panama kifosztóit látják vendégül.
Néhány kocsmáros boroshordókat gurított ki a tengerpartra; szabadon mértek mindenkinek, aki csak inni akart.
Hasznukat késõbb hozzák be azon a szomjúságon, amit így keltettek föl.
<p>
Egy keskeny mólón a kormányzó társasága várakozott; csinos fiatalemberek csipkében, ezüst csatokkal, mögöttük egy csapatnyi lándzsás, hogy megjelenésük hivatalosságát mutassa.
A tenger nyugodt, egyenletes hullámokat vert a parton.
Kora délelõtt volt, a nap olvasztótégelyként sütött az égen, de melegét senki sem érezte.
Az emberek szemét és érzékeit csupán csak az öbölbe behajózó karcsú gálya kötötte le.
<p>
Délután lett, mire Henry Morgan, aki távcsövön figyelte a partot, elhatározta, hogy bevonul a városba.
Ezt a színjátékot nem csupán hiúságból rendezte.
Éjszaka kicsiny csónakon érkezett hozzá a hír, hogy letartóztathatják, bár a király ellenségei ellen harcolt.
Henry arra számított, hogy a nép rokonszenve kedvezõen esik a latba.
Egész reggel ennek a rokonszenvnek a növekedését figyelte, hiszen a tömeg egyre izgatottabb lett.
<p>
Most leeresztették hosszú csónakját, és a matrózok elfoglalták helyüket.
Ahogy a parthoz közeledett, a tömeg kiáltozni kezdett, aztán harsogó éljenzésben tört ki.
Az emberek a levegõbe dobálták kalapjukat, ugráltak, táncoltak, s megpróbálták egymást túlkiabálni.
A mólóról kezek nyúltak ki, hogy megragadják Henryét, mielõtt még kiszáll a csónakból.
És amint kilépett, a hivatalos emberek körüli lándzsások felsorakoztak, és leeresztett fegyverrel, hevenyészett falat vontak a verekedõ, tülekedõ nézõk között.
<p>
Henry haragosan nézett az õt körülvevõ katonákra.
<p>
- Letartóztattok? - kérdezte a mellette lépkedõ tiszttõl.
<p>
- Letartóztatás!
- Az ember nevetett.
- Nem.
Még akkor se tartóztathatnánk le, ha akarnánk.
A tömeg ízekre tépne minket.
S még ha sikerülne is foglyul ejtenünk, a körmeikkel vájnák ki a börtön köveit, hogy kiszabadítsák önt.
El sem képzeli, mit jelent ezeknek az embereknek, uram.
Napok óta másról sem beszélnek, mint az érkezésérõl.
De a kormányzó azonnal beszélni kíván önnel, uram.
Személyesen, persze, nyilvánvaló okokból nem jöhetett ide.
<p>
Megérkeztek a kormányzó palotájához.
<p>
- Morgan kapitány - szólt hozzá a kormányzó, mikor magukra maradtak -, magam sem tudom, hogy jó vagy rossz hírt közölhetek.
Hódításának híre a király fülébe jutott.
Mindkettõnket Angliába rendeltek.
<p>
- De hisz megbízatásom volt... - vetette közbe Henry.
<p>
A kormányzó fáradt rosszallással rázta meg kövér fejét és vállát.
<p>
- Az ön helyében, kapitány, nem emlegetném ezt a megbízást, bár én magam adtam ki.
Vannak részek ebben a megbízásban, melyekért mindkettõnket feddés érhet.
Sõt, még fel is akaszthatnak érte bennünket, bár ezt... nem tudom, nem tudom.
Spanyolország és Anglia között persze békeszerzõdés van, s ez cseppet se jó érzés, egyáltalán nem.
A király haragszik ránk, de azt hiszem, hogy megfelelõ helyeken szétosztott néhány ezer font még akkor is lecsillapíthatja õt, ha õrjöng a dühtõl.
Az angol tömegeket örömmel töltötte el a hódítás.
Tehát ne bánkódjon, kapitány, én már nem is bánkódom.
- Kutatón nézett Henry szemébe.
- Remélem, rászánhat néhány ezer fontot, ha arra kerül a sor.
<p>
Henry hivatalos hangon válaszolt.
<p>
- Arra törekedtem, hogy uralkodóm óhaját, nem pedig politikájának színlelõ játékait szolgáljam.
- Majd késõbb: - Nyugodtan mondhatom Sir Charles, van annyi pénzem, hogy megvegyem a király kegyét, még ha félmillióba kerülne is.
Azt mesélik, hogy a király jó ember, és a csinos asszonyok kedvelõje, én pedig nem ismertem még senkit, akinek ilyen természettel ne lett volna pénzre szüksége.
<p>
- Még egy dolog, kapitány - tette hozzá a kormányzó kelletlenül.
- Nagybátyját nemrégiben megölték.
A lánya az én házamban él.
Sir Edward fillér nélkül állt itt, amikor meghalt.
Azt természetesen megértheti, hogy szívesen tartanánk magunknál a lányt mindörökre, de nem hiszem, hogy egészen boldog lenne.
Fölteszem, hogy szenved ettõl, s mindezt jótékonykodásnak véli.
De természetesen ön törõdni fog a sorsával.
Sir Edward nemes halállal halt meg, és a király ki is tüntette, de a korona kitüntetéseibõl nem lehet megélni.
<p>
Henry elmosolyodott.
<p>
- Nagybátyám biztosan nemes halállal halt meg.
Ez az én nagybátyám élete minden mozdulatában - még ha a körmét piszkálta, akkor is - úgy viselkedett, mintha az egész felsõház nézné õt epés megjegyzésekre készen.
Hogyan halt meg?
Rövid, tetszetõs beszédet mondott?
Vagy összeszorította átkozottul keskeny ajkát, mintha a halált társasági okokból helytelenítené?
Ah, micsoda ember!
Az élete egyetlen pompás szerep, melyhez igazán ragaszkodott.
- Henry nevetve folytatta: - Gyûlölöm a nagybátyámat.
Azt hiszem, mindig féltem tõle.
Azon kevés emberek egyike, akiktõl megijedtem.
De mesélje el, hogyan halt meg.
<p>
- Azt suttogják, egyszer felnyögött.
Utánanyomoztam ennek a hírverésnek, és kiderült, hogy egy szolga rejtõzött a függöny mögött, biztosan az árulkodott.
<p>
- Balszerencse, balszerencse.
Micsoda szörnyû szégyen, hogy egy tökéletes élet összeomoljon az utolsó lehelettõl.
De most már nem félek tõle többé.
Ha felnyögött, volt benne emberség és gyengeség is.
Megvetem érte, de szeretem is.
Ami az unokahúgomat illeti, megszabadítom önt tõle, ebben biztos lehet.
Homályosan emlékszem rá, magas kislány, sárga hajjal - egy kislány, aki tûrhetetlenül játszott a hárfáján, legalábbis nekem tûrhetetlenül hangzott, bár lehet, hogy egészen jó volt.
<p>
Moddyford olyan témához érkezett, amit szóvá akart tenni.
<p>
- Hallottam, hogy rátalált Panamában a Vörös Szentre, és váltságdíjért szabadon bocsátotta.
Hogyan történt ez?
Azt mesélik: gyöngyszeme a földnek.
<p>
Henry elvörösödött.
<p>
- Ó, ugyan - felelte -, nekem úgy tûnt, a legenda hízeleg.
Nem mondom, csinos, s azt se mondom, hogy némely emberre nem hatott volna.
De nem az az asszony, akit én képzelek magamnak.
A beszéde túl szabados volt, tudja - amolyan nem asszonynak való dolgokról beszélt, az én véleményem szerint.
Amellett férfimód ülte meg a lovat.
Úgy is vív.
Egyszóval hiányzott belõle az a szemérem, amit meg kell kívánni a jól nevelt asszonyoktól.
<p>
- De szeretõnek...
Szertetõnek biztosan...?
<p>
- Hát kérem, huszonötezer aranyat kaptam érte, ez nekem többet ér minden földre született asszonynál.
<p>
- Ennyi váltságdíjat?
Hogyan adhattak érte ennyit?
<p>
- Nos, utánaérdeklõdve rájöttem, hogy gazdag örökség vár rá.
S aztán mondom, csinos is volt, bár mégis - a legenda hízeleg.
<p>
Eközben egy szomszéd szobában Lady Moddyford komolyan beszélgetett Elisabethtel.
<p>
- Úgy érzem, beszélnem kell veled, mintha anyád volnék, aki a jövõddel gondol.
Cseppet sem kétséges, unokabátyád gondoskodni fog rólad.
De boldog leszel-e vajon így, hogy csupán a pénztárcájához van közöd?
De nézd õt más oldalról is.
Gazdag és kegyben áll.
Azt is megértheted, drágám, hogy ez esetben lehetetlen finnyáskodni, és nem tudom, hogy még ha lehetséges, akkor is kívánatos-e?
Miért ne lennél az unokabátyád felesége?
Ha más jó nem származna is belõle, te lennél az egyetlen asszony a földön, aki nem köthetne bele a férje rokonságába.
<p>
- De mit tanácsol nekem, Lady Moddyford - vetette közbe Elisabeth szelíden.
- Unokatestvérhez menni feleségül: bûn.
<p>
- Egyáltalán nem az, drágám.
Se az egyház, se az állam nem tiltja el semmiképp, s én magam is jó szemmel nézném ezt a házasságot.
Sir Charles-t és unokabátyádat Angliába rendelték.
Sir Charles úgy gondolja, hogy lovagi címet is ki lehet eszközölni.
Akkor Lady Morgan lenne belõled, és gazdag lennél.
<p>
Elisabeth eltûnõdött.
<p>
- Egyszer láttam csak, egy pillanatra, de ahogy visszaemlékszem rá, nem nagyon tetszett nekem.
Izgatott volt, el-elpirult.
De nagyon udvariasan és tiszteletteljesen viselkedett.
Azt hiszem, szívesen barátkozott volna velem, de az apám...
Hisz tudja, milyen volt a papa!
Lehet, hogy mégis jó férj válik belõle - tette hozzá.
<p>
- Minden férfiból jó férj válhat, drágám, ha kellõképp törõdnek vele.
<p>
- Igen, valóban ez a legjobb megoldás.
Belefáradtam abba, hogy a szegénységemért sajnáljanak.
De gondolja, hogy friss népszerûségében észrevesz engem?
Talán túl büszke ahhoz, hogy elszegényedett unokahúgát vegye el.
<p>
- Drága Elisabeth - jelentette ki Lady Moddyford határozottan -, még mindig nem tanultad meg, hogy minden asszony férjhez mehet akármelyik férfihoz, ha egy harmadik nõ nem szól közbe?
És én majd elrendezem úgy a dolgot, hogy senki sem kerülhet az utadba.
Bízd rám magad.
<p>
Elisabeth tervezgetni kezdett.
<p>
- Tudom.
Zenélni fogok neki.
Hallottam, hogy a zenének hatása van az ilyen vad férfiakra.
Eljátszom neki az új darabjaimat - a "Manók táncá"-t és...
"A fáradt lelket..."
<p>
- Nem - szakította félbe lady Moddyford.
- A helyedben nem ezt tenném.
Nem valószínû, hogy szereti a komoly zenét.
Jobb eszközök is akadnak.
<p>
- De hiszen azt mondta, hogy ezek a darabok nagyon kedvesek, hisz maga mondta.
És nem olvastam-e azt, hogy a zene megnyugtatja az embereket, még ha egyébként nem szeretik is?
<p>
- Rendben van, drágám, játssz neki, ha akarsz.
Bár lehet...
Csak játssz neki.
Az ilyen dolgok családi képességek, mármint a zene szeretete, úgy értem.
Azt nyilván tudod, hogy csodálnod kell õt, de egyszersmind egy kicsit félni is tõle.
Mutasd neki, milyen szegény, gyámoltalan kis teremtés vagy, akit teljesen meg lehet félemlíteni.
De ezt már a magad módján kell elrendezned.
Nagyon jól kezdhetsz neki, hiszen az elsõ perctõl kezdve a védelmét kell kérned.
- A néni felsóhajtott.
- Nem tudom, mire jutnánk a védelemkérés nélkül.
Nem tudom, hogyan kért volna meg engem is Sir Charles.
Az én drágám halálos ijedtségében nem tudta hogyan elkezdeni.
Egyik délután egy padon ültünk, és én elkeseredetten keresgéltem a kertben valamit, ami megrémíthetne.
Már három órája ültünk ott, amikor egy kis vízisikló csúszott végig az ösvényen, s a drágám karjába szédített engem.
Nem, nem tudom, mire mennénk a gyámolításuk nélkül?
- Sir Charles most egy embert tart a kertben, akinek csak az a dolga, hogy a kígyókat elûzze.
Amellett pedig tudod-e, én mindig szerettem a kígyókat.
Mikor kislány voltam, három szelíd kígyót tartottam otthon.
<p>
Másnap reggel lady Moddyford összehozta õket, és akkor, amilyen hamar csak a tapintat engedte, magukra hagyta a fiatalokat.
<p>
Elisabeth félénken nézett az unokabátyjára.
<p>
- Nagy és rettentõ dolgokat vittél véghez az óceánon, Morgan kapitány.
Ha eszembe jut is, megborzadok a gondolatára - kezdte a lány dadogva.
<p>
- Sem nagyok, sem rettentõek nem voltak a tetteim.
Semmi sem olyan jó vagy rossz, mint a híre.
<p>
De magában azt gondolta: "Rosszul ítélem meg õt, nagyon rosszul.
Nem is olyan dölyfös.
Az apja - az az ördög - tehet róla, hogy rossz benyomások ébredtek bennem.
És egész csinos is."
<p>
- Biztos vagyok benne, hogy csak a szerénységed nem engedi beismerni nagy tetteidet - folytatta a lány habozva.
- Tudod-e, hogy remegni szoktam a történetekre, melyeket rólad mesélnek, s mindig reméltem, hogy nem kerülgetett a szükség vagy a baj.
<p>
- Valóban?
És miért?
Nem is hittem volna, hogy egyáltalán észrevettél.
<p>
Elisabeth szeme megtelt könnyel.
<p>
- Nekem is kijutott a bajból.
<p>
- Tudom.
Elmondták nekem a bánatodat, s nagyon megsajnáltalak, kis húgom, Elisabeth.
Remélem, megengeded, hogy könnyítsek a bánatodon.
Nem ülnél ide mellém, Elisabeth?
<p>
- Játszanék neked, ha megengeded - mondta.
<p>
Zavartan nézett rá.
<p>
- I-igen.
Igen, játssz.
<p>
- Ez a "Manók tánca".
Figyelj csak!
Hallani az apró lábak ugrándozását a füvön.
Mindenki azt mondja, hogy nagyon édes és kedves darab.
- Ujjai kiszámítottan szánkáztak a húrokon.
<p>
Henry szépnek találta a kezét, ahogy játszott.
S hogy a kezét figyelte, egészen elfeledkezett a zenérõl.
Mint kis fehér lepkék, olyan nyughatatlanok és finomak voltak az ujjai, az ember meggondolná, hogy hozzájuk érjen, mert az érintés megölhetné õket; mégis vágyott rá, hogy megsimogassa a kezét.
A darab hangos és mély akkordokkal végzõdött.
Most befejezte a darabot.
Amikor az utolsó húr remegése is elhalt, Henry megjegyezte.
<p>
- Nagyon... szépen játszol, Elisabeth.
<p>
- Ó, csak lejátszom a hangjegyeket, ahogy következnek - felelte.
- Mindig arra gondolok, hogy a zeneszerzõ jobban értette a dolgát nálamnál.
<p>
- Lehet, mégis megnyugtató érzés hallgatni téged.
Az a jó benne, hogy tudjuk, minden a helyén van, a hangjegyek is.
Azt az ellenszenves szabadosságot, amit néhány ifjú hölgy játékában figyeltem meg, teljesen mellõzöd.
Az a fajta játék nagyon kedves és eredeti és emberi persze, de a szenvedély kedvéért felelõtlenségbe téved.
Igen, ahogy öregszem, csak abban találok megnyugvást, ha az elõre várt dolgok következnek be.
A bizonytalanság felbõszít.
A változékonyság már nem vonz úgy, mint egykor.
Ostoba voltam, Elisabeth.
Hajóra szálltam újra és újra, s kerestem valamit, valamit, ami talán nem is létezik.
És most, hogy elvesztettem megnevezhetetlen vágyaimat, lehet, hogy nem leszek boldogabb, de több nyugalomban lesz részem.
<p>
- Ez bölcsen, világfiasan és egy kicsit cinikusan hangzik - jegyezte meg Elisabeth.
<p>
- Ha ez bölcsesség, akkor a bölcsesség nem más, mint tapasztalat, mely helyet keres a közönséges emberi elmében, és betölti az agy tekervényeit.
S vajon lehetnék-e nem világfi?
A cinizmus pedig moha, ami a guruló kõre tapad.
<p>
- Ez okosan hangzik - helyeselt Elisabeth.
- Azt hiszem, elég sok olyan ifjú hölgyet ismertél, akikrõl szóltál.
<p>
- Miféle fiatal nõket, Elisabeth?
<p>
- Hát akik olyan rosszul játszottak.
<p>
- Igen, néhánnyal találkoztam.
<p>
- És mondd csak, kedvelted õket?
<p>
- Eltûrtem õket, mert a barátaim barátai voltak.
<p>
- És beléd szeretett valamelyik?
Tudom, hogy most nem vagyok finom, de hiszen az unokatestvérem vagy, szinte már... a testvérem.
<p>
- Ó, néhányan mondták, hogy igen - de azt hiszem, csak a pénzemet akarták.
<p>
- Bizonyosan nem!
De hadd játsszak neked még egy kicsit.
Ez egy szomorú darab lesz: "A fáradt lelket Isten vezeti nyugalomra."
Jobban szeretem a komolyabb dolgokat még a könnyû muzsikában is.
<p>
- Igen - hagyta jóvá Henry -, így helyes.
<p>
Elisabeth ujjai újra a húrokba kaptak.
<p>
- Nagyon szép és szomorú - mondta Henry, amikor befejezte.
- Rendkívül tetszett.
Nem gondolod, Elisabeth, hogy a végétõl számított hatodik húrt jobban meg kellene húzni?
<p>
- Ó, a világért sem engednék hozzányúlni - kiáltott fel.
- Mielõtt Angliát elhagytuk volna, apa hozatott egy embert, egy hárfást, aki alaposan felhangolta a hangszert.
Nem lenne szép a papával szemben, ha újra hangolnám.
Gyûlölte azokat az embereket, akik mindenfélébe belekontárkodnak.
<p>
Elisabeth kifakadása után némán ültek, végül a lány könyörögve nézett Henry szemébe.
<p>
- Ugye, nem haragszol rám a húr miatt, Henry bátyám?
Nekem ilyen komor gondolataim vannak mindig, nem tehetek róla.
<p>
- Nem.
Persze hogy nem haragszom.
- Olyan kicsi és olyan gyámoltalan - gondolta róla.
<p>
- Mihez kezdesz most, hogy gazdag vagy és híres, és becsület övez?
<p>
- Nem tudom.
Biztonságos légkörben szeretnék élni.
<p>
- Valóban.
Én is épp így gondolkozom - kiáltott fel a lány.
- Mi valahogy hasonlítunk egymásra.
A dolgok akkor is bekövetkeznek, ha nem is számítasz rájuk - szoktam mondani.
És mégis mindig megsejtem, mi fog történni velem, pedig csak reménykedem benne, s aztán nyugodtan várok.
<p>
- Igen - mondta Henry.
<p>
- Papa halála nagyon megrázott - kezdte újra Elisabeth, és megint könnyek szöktek a szemébe.
- Borzasztó érzés egyedül maradni, rokonok, barátok nélkül.
Moddyfordék persze kedvesek voltak hozzám, de a családomat nem pótolhatták.
Ó, kedvesem!
Olyan magányos voltam.
S úgy örültem, hogy jössz, Henry bátyám, hiszen mégis vér szerinti rokonom vagy.
- Szemében könnyek csillogtak, alsó ajka szenvedélyesen megremegett.
<p>
- Ne sírj már - csillapítgatta Henry.
- Nem kell bánkódnod többé, Elisabeth.
Azért vagyok itt, hogy a gondokat levegyem a válladról.
Segítek neked, és törõdöm veled, Elisabeth.
Csodálatra méltó, ahogy ezt a rád szakadó gyászt elviselted.
Bátorság kellett hozzá, hogy magasra emeld a fejed, amikor a nyomorúság a kedélyedet is megtámadta.
<p>
- Itt volt a zene - felelte.
- Amikor túl keserû volt a gyászom, a zenébe menekültem.
<p>
- De most már erre sem lesz szükséged, Elisabeth.
Eljössz velem Angliába, amikor én megyek, s nyugodt biztonságban élhetsz velem mindörökké.
<p>
A lány felugrott mellõle.
<p>
- Mire akarsz rávenni?
Milyen dolog ez, amire rá akarsz venni? - kiáltott fel.
- Nem valami vétek vagy bûn, hogy unokatestvérek összeházasodjanak?
<p>
- Házasodjanak?
<p>
- Ó!
- Elpirult, s megint gyorsan elõbújó könnyeitõl csillogott a szeme.
- Ó, szégyellem magam.
Házasságra gondoltál, ugye?
Szégyellem magam.
- Szánandóan izgatott volt.
<p>
Végül is miért ne - gondolta Henry.
- A lány csinos, a családját ismerem, amellett pedig szinte jelképe annak a biztonságnak, amelyrõl szavaltam.
Ha õ lesz a feleségem, abban biztos lehetek, hogy valami nagyon elszánt dolgot sohasem követek el.
S komolyan gondolom, hogy biztonságra vágyom.
Továbbá pedig - ért gondolatai végére - nem hagyhatom így szenvedni.
<p>
- Persze hogy házasságra gondoltam.
Mi juthatott eszedbe, hogy másra gyanakodtál?
Nagyon zavart és nyers voltam ebben.
Megriasztottalak és megbántottalak.
Nincs ebben semmi vétek, semmi bûn, drága Elisabeth.
Számos unokatestvér összeházasodik.
Mi mindent tudunk egymásról, és ugyanegy családból származunk.
Hozzám kell jönnöd feleségül, Elisabeth.
Elisabeth, én õszintén szeretlek.
<p>
- Ó - dadogta a lány.
- Ó-ó!
Nem is merek rágondolni.
Úgy érzem, rosszul vagyok, mármint hogy a fejem zúg.
Olyan hirtelen határoztál, Henry, olyan váratlanul.
Ó, kérlek, engedj most el.
Beszélnem kell lady Moddyforddal.
Õ tudja, mit válaszoljak majd.
<p>
2.
<p>
II. Károly király és John Evelyn a keskeny könyvtárszobában ültek.
A kandallóban lobogó tûz pattogott, fénypásztáit a falat szegélyezõ könyvekre vetette.
Az asztalon a két férfi elõtt palackok és poharak sorakoztak.
<p>
- Lovaggá ütöttem ma délután - mondta a király.
- Kétezer fontért bûnbocsánatot és lovagi címet nyert.
<p>
- Nos hát, kétezer font... - mormolta John Evelyn.
- Némely kereskedõk persze áldani fogják az õ lovagságát.
<p>
- Nem is errõl van szó, John.
Húszat is kaphattam volna.
Egymilliót szerzett Panamából.
<p>
- Nos hát, kétezer font...
<p>
- Kihallgatásra rendeltem ma éjszakára - mondta a király.
- Ezeknek a tengerészeknek és kalózoknak néha van olyan mesélnivalójuk, amit érdemes meghallgatni.
Te persze csalódni fogsz benne.
Amolyan... fajankó, azt hiszem, ez a jó szó rá.
Azt a benyomást ébreszti bennem, mintha egy nagy csomó agyagot dobtak volna eléd: ha pedig megmozdul, mintha a saját láthatatlan ketrecét tolná maga elõtt.
<p>
- Valami címet kitalálhatnál neki - tanácsolta John Evelyn.
- Nem szabad egymilliót csak úgy, minden próbálkozás nélkül elszalasztani.
<p>
Sir Henry Morgan érkezését jelentették.
<p>
- Lépjen be.
Lépjen be.
- A király egy palack bort tartott a kezében.
Henry riadtnak látszott.
A király ivott a borból.
<p>
- Szép ügy volt az a panamai - jegyezte meg a fenség.
- Jobb volt elõbb fölperzselni, mint utóbb, hisz nem kétséges, hogy elõbb vagy utóbb nekünk kellett volna felperzselnünk.
<p>
- Erre gondoltam, amikor csóvát vetettem rá.
Ezek a disznó spanyolok meg akarnák hódítani a világot.
<p>
- Tudja, kapitány, a kalózkodás, vagy finomabban: egy-egy magánhadsereg jó szolgálatot tesz nekünk, és nagy kárt okoz Spanyolországnak.
De mint intézmény, kellemetlenné válik.
Idõm felét a spanyol követnél töltöm mentegetõzéssel.
Önt Jamaica katonai kormányzójának fogom kinevezni.
<p>
- Sire!
<p>
- Semmi köszönet!
Csak egy közmondás sugallatát fogadtam meg.
A kalózkodásnak véget kell vetni.
Eleget játszadoztak kisded háborúikkal ezek az emberek.
<p>
- De Sire, én magam is martalóc voltam.
Csak nem kívánja, hogy felakasztassam saját embereimet?
<p>
- Épp erre számítottam, Sir.
Ki szegõdhetne jobban a nyomukba önnél, aki minden búvóhelyüket ismeri?
<p>
- Együtt harcoltak velem, Sire.
<p>
- Ah, lelkiismeret?
Azt hallottam, hogy a lelkiismeretével kénye-kedve szerint bánik.
<p>
- Nem a lelkiismeret, Sire, csupán szánalom.
<p>
- A közcseléd vagy egy rabló nem érdemel szánalmat.
Az ember úgy cselekszik, hogy az hasznos legyen.
Ezt a két tételt épp ön bizonyította be.
A belõlük folyó következtetéssel is hadd legyen önnek dolga - mondta a király csípõsen.
<p>
- Kérdés, hogy képes leszek-e rá.
<p>
- Ha már kérdezi, akkor képes lesz rá - vetette közbe John Evelyn.
<p>
A király hangulata megváltozott.
<p>
- Jöjjön, igyunk - mondta.
- Hadd legyen jókedvünk, aztán késõbb még énekelhetünk is.
Meséljen nekünk valamit, kapitány, és igyon a meséhez.
A bor adja a fejezeteket, gondolatjeleket a jó meséhez, az igaz meséhez.
<p>
- Mesét, Sire?
<p>
- Persze.
Valami jó történetet a gyarmati ringyókról; valami kalózpásztoróráról, mert abban biztos vagyok, hogy nemcsak aranyat lopott.
- Intett egy szolgának, hogy töltse meg Henry poharát.
- Hallottam én is egy bizonyos panamai asszonyról.
Róla meséljen.
<p>
Henry felhajtotta a bort.
Arca elvörösödött.
<p>
- Róla van mit mesélni - kezdte.
- Csinos volt, méghozzá örökség is várt rá.
Bevallom, tetszett nekem.
Ezüstbányákat kellett volna örökölnie.
A férje százezer aranyat ajánlott föl érte.
A bányákat akarta megkaparintani, így állt a kérdés, Sire, s vajon hány ember találta magát ilyennel szemközt?
Az asszonyt vagy a százezerét válasszam-e?
<p>
A király elõrehajolt székében.
<p>
- Melyiket választotta?
Mondja el gyorsan.
<p>
- Egy ideig Panamában maradtam - felelte Henry.
- Mit tett volna fenséged az én helyemben?
Mindkettõt választottam.
S talán még ennél is többet értem el.
Ki tudja, alkalomadtán nem az én fiam fogja-e az ezüstbányákat örökölni?
<p>
- Én is ezt tettem volna! - kiáltott fel a király.
- Igaza van!
Én is éppen így cselekedtem volna.
Okos dolog volt, Sir.
Igyunk, kapitány - az elõrelátásra.
Látom már, nemcsak a háborúban volt fõvezér; azt mondják, sohasem vesztett még csatát.
De mondja, kapitány, legyõzték-e már a szerelemben?
Szép jelenet, szokatlan jelenet - amikor az ember beismeri, hogy kifogtak rajta a szerelemben.
A beismerés olyannyira ellenkezik mindenfajta férfiösztönnel.
Még egy pohárral, Sir, és meséljen a vereségérõl.
<p>
- Asszonytól még nem szenvedtem vereséget, Sire, de egyszer legyõzött a halál.
Vannak dolgok, melyek úgy perzselik a lelket, hogy egész életünkben üldöz a gyötrelem.
Azt mondta, érdekli a történet.
Egészségére, Sire.
<p>
- Walesben születtem, a hegyek között.
Atyám gazdag ember volt.
Egyik nyáron - míg gyerek voltam - egy kis francia hercegnõ jött a hegyekbe, levegõváltozásért.
Csekélyke kísérettel érkezett, és mivel virgonc, nyugtalan és okos volt, szert tett némi szabadságra is.
Egy reggel találtam rá, amikor egyedül fürdött a folyóban.
Meztelen volt, de nem szégyellte magát.
Egy órán belül - ilyen szenvedélyes vérû ez a faj - a karjaim közt feküdt.
Sire, minden vándorlásaimban a szépséges asszonyok között, akiket láttam a városokban, melyeket elfoglaltam, sohasem leltem föl olyan gyönyört, mellyel ez a csodálatos nyár ajándékozott meg.
Amikor a lány ki tudott szökni, együtt játszadoztunk a hegyek között, mint apró istenek.
De nem értük be ennyivel, össze akartunk házasodni, õ lemondott volna a rangjáról, s valahol Amerikában telepedtünk volna le.
Akkor beköszöntött az õsz.
Egyik nap így szólt hozzám: "El akarnak innen vinni, de én nem megyek."
Másnap nem jött el hozzám.
Éjszaka az ablakához lopóztam, és õ egy kis cédulát dobott le nekem.
"Fogva tartanak.
Megkorbácsoltak."
Hazamentem.
Mi mást is tehettem volna?
Nem harcolhattam velük, a jól megtermett katonákkal, akik õrizték õt.
Ezen az éjszakán, jó késõn, dörömböltek az ajtón, kiáltozás hallatszott.
"Hol a doktor?
Gyorsan!
A kis hercegnõ megmérgezte magát!"
<p>
Henry föltekintett.
A király gúnyosan mosolygott.
John Evelyn az ujjaival dobolt az asztalon.
<p>
- Igen? - biztatta a király.
- Igen? - és gúnyosan kuncogott.
<p>
- Ah, megöregedtem, megöregedtem - sóhajtozott Henry.
- Hazugság az egész.
Kedves kölyök volt, egy bérlõ lánya.
<p>
Imbolyogva állt lábra, és az ajtó felé indult.
Szégyen égett az arcán.
<p>
- Morgan kapitány, megfeledkezik magáról!
<p>
- Megfeledkezem magamról?
<p>
- Vannak bizonyos udvariassági szabályok.
A szokás úgy kívánja, hogy ön is betartsa ezeket.
<p>
- Bocsánatáért esedezem, Sire.
Engedelmet kérek a távozásra.
Rosszul érzem magam.
- Hajlongva távozott a szobából.
<p>
A király mosolygott a bora mögül.
<p>
- Hogy van az, John, hogy egy ilyen nagy ember ekkora szamár?
<p>
John Evelyn így felelt: 
- Hogyan lehetne másként?
Ha ezek a nagy emberek nem volnának ostobák, a világ már réges-rég elpusztult volna.
Hogy is lehetne másként?
A nagyság alapja az ostobaság és a torz képzelet.
<p>
- Úgy érted, hogy az én képzeletem is eltorzult?
<p>
- Nem, nem erre céloztam.
<p>
- Ezek szerint felteszed...
<p>
- Inkább Henry Morgannal szeretnék foglalkozni.
Ami naggyá teszi õt, az a kalózkodásra való képessége.
Te azonban rögtön nagy uralkodónak képzeled õt.
Kinevezed katonai kormányzónak.
Ebben hasonlítasz az emberek tömegéhez.
Azt hiszed, hogy ha valaki egy dologhoz pompásan ért, minden dolgot éppoly jól el tud látni?
Azt hiszed, mert jó király vagy, éppoly jó vagy szeretõnek és vica versa?
<p>
- Vica versa.
<p>
- Ó, ez csak tréfás szójáték, Sire.
Amolyan társalgási fogás, hogy egy mosolyt kicsikarjak, semmi több.
<p>
- Értem.
De Morgan és az õ ostobasága...
<p>
- Persze hogy ostoba, Sire.
Különben Walesben túrná a földet, vagy bányában dolgozna.
Akart valamit, és volt elég ostoba ahhoz, hogy azt higgye, elérheti.
És épp a képzelgése miatt érhetett el legalábbis valamit.
Csak emlékezzél a hercegnõre.
<p>
A király újra elmosolyodott.
<p>
- Még sohasem találkoztam férfival, aki megmondotta volna az igazat az asszonyoknak vagy az asszonyokról.
Miért van ez így, John?
<p>
- Talán, Sire, ha magyarázatot adnál arra a halvány karmolásra, amit jobb szemed alatt látok, megértenéd akkor.
A karmolás még nem volt ott tegnap este, és egész nyilvánvalóan úgy látszik...
<p>
- Igen, igen, egy ügyetlen szolga.
Beszéljünk csak Morganrõl.
John, van valami burkoltan sértõ a modorodban.
Néha magad sem veszed észre a sértéseidet.
Olyan szokás ez, amit le kell vetkezned, ha sokáig akarsz az udvar tájékán élni.
<p>
3.
<p>
Bíró székében ült Sir Henry Morgan Port Royalban.
Elõtte a padlón a nap fehér sugárnyalábja ragyogott, mint valami vakító síremlék.
A teremben a legyek egész zenekara az unalom szimfóniáját játszotta.
A bírósági tanács dünnyögése a zengõbb hangszer hangja volt a zümmögõ tételben.
A tisztviselõk álmosan mozogtak, az ügyek egymás után sorjáztak.
<p>
- E hónap tizenötödikén történt, my lord.
Williamson a cartwrighti birtokot látogatta meg, hogy megállapítsa - igen, a maga megnyugvására állapítsa meg, úgy áll-e ott a fa, ahogy leírták.
Mialatt ott járt, akkor történt...
<p>
Ez az ügy is az egyhangú ítélettel zárult.
Sir Henry a széles asztal mögött álmosan fel-felriadt.
Az õrök most egy mogorva csavargót vezettek elõ, a ruhája rongyos tengerészöltöny.
<p>
- A vád szerint négy süteményt és egy tükröt lopott X. Y.-tól, my lord.
<p>
- Bizonyíték?
<p>
- Tetten érték, my lord.
<p>
- Elloptad a négy süteményt és a tükröt?
<p>
A fogoly arca még jobban elkomorult.
<p>
- Már bevallottam.
<p>
- My lord - tette hozzá az õr.
<p>
- My lord.
<p>
- Miért loptad el ezeket a holmikat?
<p>
- Kellettek.
<p>
- Mondd hozzá: my lord!
<p>
- My lord.
<p>
- Mire kellettek?
<p>
- A süteményeket meg akartam enni.
<p>
- My lord!
<p>
- My lord.
<p>
- És a tükör?
<p>
- A tükör arra kellett, hogy megnézzem magam benne.
<p>
- My lord!
<p>
- My lord.
<p>
Az embert elvezették a börtönbe.
<p>
Az õrök most egy sovány, sápadt arcú asszonyt vezettek elõ.
<p>
- Üzletszerû kéjelgés és bujálkodás a vád ellene, my lord.
<p>
- A bujálkodást a törvény tiltja - mondta Sir Henry nyugtalanul -, de mióta büntetjük az üzletszerû szerelmet?
<p>
- Ennek az asszonynak a természete, my lord...
A közegészség ügye megkívánja...
Úgy hittük, ebben az esetben érthetõ...
<p>
- Úgy!
Értem.
Börtönbe kell csukni.
Vigyétek el gyorsan.
<p>
Az asszony keserves sírásra fakadt.
<p>
Sir Henry a kezébe temette a fejét.
Nem nézett fel a következõ foglyok jöttére.
<p>
- Kalózkodás a nyílt tengeren, my lord, a királyi békeszerzõdés megsértése, háborús cselekmény baráti nemzet ellen - ez a vád.
<p>
Henry gyors pillantást vetett a foglyokra.
Egyikük köpcös kis ember volt, szemében rémület, és a másik ösztövér, õszülõ fickó, a fél karja hiányzott.
<p>
- Mi a bizonyíték a vádlottak ellen?
<p>
- Öt tanú, my lord.
<p>
- Úgy!
Védekezzetek!
<p>
A hórihorgas férfi az ép karjával átfonta társa vállát.
<p>
- Bevalljuk bûnünket, my lord.
<p>
- Bevalljátok a bûnötöket? - kiáltott fel csodálkozva Sir Henry.
- Kalóz sohase vallja be a bûnét.
Még sohase fordult elõ.
<p>
- Bûnösnek érezzük magunkat, my lord.
<p>
- Vajon miért?
<p>
- Ötven ember látott minket harc közben.
Miért lopjuk az idejét olyasmi tagadásával, amire ötven ember megesküszik?
Beletörõdünk a dologba, my lord.
Megelégeltük a legutóbbi tettünket, s az életünket is.
- A vékony kar átölelte a hordóforma kalózt.
<p>
Henry jó ideig csendben ült.
Végül fáradt szemmel nézett rájuk.
<p>
- Kötéllel való halálra ítéllek benneteket.
<p>
- Felakasztanak, my lord?
<p>
- Kötéllel, amíg az utolsót szusszantjátok.
<p>
- Megváltozott, uram.
<p>
Henry elõrehajolt, s alaposan szemügyre vette a foglyokat.
Akkor elmosolyodott.
<p>
- Igen - mondta csöndesen -, megváltoztam.
Henry Morgan, akit ismertek, nem azonos azzal a Henry Morgannel, aki felköttet titeket.
Már nem gyilkolok többé szenvedélybõl, hanem hidegen, mert köteleznek rá.
- Sir Henry fölemelte a hangját: - Ürítsétek ki a bíróságot, de az ajtót õrizzétek!
<p>
S amikor magukra maradtak, így folytatta: 
- Tudom jól, hogy megváltoztam, de mondjátok csak el nekem, mirõl veszitek észre ezt a változást.
<p>
A Burgundiak egymásra néztek.
<p>
- Beszélj te, Emil.
<p>
- Hát, uram, a következõképp változott meg.
Valaha pontosan tudta, hogy mit csinál.
Bízott magában.
<p>
- Így van - szakította félbe a másik.
- Nem tudja már... nem biztos már önmagában.
Valaha egyetlen ember volt.
S egyetlen emberben lehet bízni.
De most már sokféle ember lett.
S ha mi megbíznánk az egyikben, a másiktól még retteghetnénk.
<p>
Henry nevetett.
<p>
- Ez többé-kevésbé igaz.
Nem az én hibám, de így igaz.
A civilizáció hasadt jellemeket teremt, s aki nem adja át magát ennek a szétszakítottságnak, a rövidebbet húzza.
<p>
- A civilizációt mi már elfeledtük, hála a Szûzanyának - mormogta dühösen Antoine.
<p>
- Kár, hogy felakasztanak titeket.
<p>
- És olyan fontos, hogy felakasszanak minket?
Nem szökhetnénk meg, vagy nem kaphatnánk kegyelmet?
<p>
- Nem; kell, hogy felakasszanak benneteket.
Sajnálom, de ennek így kell lennie.
Ez a kötelességem.
<p>
- S a kötelessége az emberekkel szemben, akikkel együtt harcolt, akikkel hullatta a vérét...
<p>
- Ide figyelj, Másik Burgundi - kétféle kötelesség létezik, ezt te is tudnád, ha emlékeznél Franciaországra.
Te csak az egyikrõl beszélsz, s az a gyengébb.
A másik, a hatalmas kötelesség - amit nem hagynak számon kívül -, a látszat fenntartása kötelességének is nevezhetõ.
Nem azért köttetlek fel, mert kalózok vagytok, hanem azért, mert elvárják tõlem, hogy kalózokat köttessek fel.
S mindaddig, amíg megteszem, amit elvárnak tõlem, én leszek a bíró.
Ha megváltoznék, akármely okból, engem is felköttethetnének.
<p>
- Ez így van, uram.
Már emlékszem.
- S odafordult a barátjához, aki rémült szorultságában reszketett.
- Így hát, Emil, ekként áll az ügy.
Mégsem akar nekünk beszélni errõl a dologról, hisz akárhogy is, de csak bánthatja.
Talán így bünteti magát valamiért, amit megtett, vagy elfelejtett megtenni.
Lehet, hogy emlékszik Chagresra, Emil.
<p>
- Chagres!
- Sir Henry izgatottan hajolt elõre.
- Mi történt azután, hogy én elvitorláztam?
Meséljétek el!
<p>
- Úgy átkozták, uram, ahogy kevés embert átkoztak még eddig.
Az emberek megkínozták - a képzeletükben.
Szívébõl lakmároztak, lelkét a pokolba kívánták.
Én nemigen élveztem ezt a cécót, mert tudtam, hogy minden ember, aki ott szidta, irigyelte is közben.
Büszke voltam önre, uram.
<p>
- És azok ott, szétszóródtak?
<p>
- Szétszóródtak és meghaltak, szegény kis gyerekek.
<p>
- Akárhogy is, de nem szerettem volna összeakadni azokkal a szegény kis gyerekekkel!
De meséljetek - kérte Henry reménytelen sóvárgással -, meséljetek Panamáról.
Jártunk ott, ugye, jártunk?
Valóban elfoglaltuk Panamát, ugye, és kifosztottuk?
És én vezettelek titeket, ugye?
<p>
- Úgy hát.
Nagy küzdelem volt, tengernyi zsákmány - de hát végül is ön többet tud errõl.
<p>
- Néha kétlem, hogy ez a test csakugyan járt-e valaha Panamában.
Tudom, hogy ez az agy nem járt ott.
Szívesen elbeszélgetnék még veletek a régi idõkrõl, de vár a feleségem.
Kész a házi pörpatvar, ha elkésem a lunchrõl.
- Tréfálkozva folytatta.
- Mikorra parancsoljátok az akasztást?
<p>
A Burgundiak összesúgtak.
<p>
- Hát, már megint ez az akasztás.
Hogy mikor parancsoljuk az akasztást?
Bármikor, uram.
Nem akarnánk terhére lenni, de hát, ha már ragaszkodik hozzá - bármikor, ha felesleges ember és kötél akad.
- Antoine közelebb lépett az asztalhoz.
- Emil egy utolsó bókkal szeretne kedveskedni.
Ajándék a feleségének - ajándék, melyet puszta története is értékessé tenne.
Emil az utolsó pillanatig õrizte ezt az ajándékot, ebbõl a talizmánból neki már gazdag aratása volt - mert bûvös erejû, igazán mondhatom, uram.
De Emil most már úgy látja, hogy eljárt az idõ, a talizmánnak nincs több dolga.
Emil azt hiszi, hogy ennek a bûvös kõnek a segítségével megállíthatja azt a romlást, amit a gazdagsága okozott.
De sajnos, Emilnek nincs szüksége már rá.
Kézcsókját küldi Lady Morgannek, mély tiszteletérõl és elragadtatott bókjairól biztosítja õt.
- Az asztalra dobta a rózsaszín gyöngyöt, s gyorsan megfordult.
<p>
Kivezették õket.
Sir Henry ott ült az emelvényen, s a gyöngyöt bámulta.
Aztán zsebre vágta, s kisétált az utcára.
<p>
A helyettes kormányzó alacsony, fehér palotája felé vette útját.
Ez éppúgy festett, mint ahogy Sir Edward itthagyta.
Lady Morgan nem érezte volna illendõnek, hogy akár egy kis részletet is megváltoztassanak.
Elisabeth már az ajtóban várta Henryt.
<p>
- Vaughnékkal ebédelünk.
De mit csináljak a kocsisunkkal?
Berúgott.
Egyszer megkértelek már rá, hogy zárd le a szobádat, de te sose hallgatsz rám.
Besurrant a házba, és elcsent egy üveget a polcodról.
<p>
- Nyisd ki a tenyered, drágám.
Ajándékot hoztam neked.
<p>
S a tenyerébe ejtette a rózsaszínû gyöngyöt.
<p>
Egy percre rajtafelejtette szemét a rózsás gömbön, s az arcán öröm suhant át, de aztán gyanakodva nézett Henry arcába.
<p>
- Hol voltál már megint?
<p>
- Megint?
Hisz ítélõszéket tartottam.
<p>
- El is hiszem, hogy ezt a bíróságon szerezted!
- Az arca felderült.
- Már értem!
Észrevehetted, hogy mennyire nem tetszett nekem a tegnapi viselkedésed.
Hát az igazat megvallva, tulajdonképp az eszméletlenségig részeg voltál; az emberek csak bámultak rád és összesúgtak.
Egy szót se szólj.
Figyeltem õket, s téged is figyeltelek.
Most pedig meg akarod vesztegetni az érzéseimet - a tisztességtudásomat.
<p>
- Hogy sejtettem-e, mi nem tetszik neked?
Drágám, sejtettem az egész úton hazafelé, s aztán szinte egész éjszaka, hogy hazaértünk.
Igazad van.
Elég gyanút ébresztett a te nemtetszésed.
Sõt, egész biztos voltam felõle.
De most hadd meséljem el a gyöngy igazi történetét.
<p>
- Csak azért mondod el az igazat, mert tudod, Henry, hogy nem vezethetsz félre.
Mikor látod be végre, hogy ismerem a legapróbb gondolatod is?
<p>
- De hisz nem is próbáltalak félrevezetni!
Nem is adtál idõt rá.
<p>
- Az igazat megmondani nem telik több idõbe...
<p>
- Kérlek, hallgass meg, Elisabeth.
Két kalóz ügyét tárgyaltam ma reggel, és õk adták nekem.
<p>
Lady Morgan fölényesen mosolygott.
<p>
- Õk adták neked?
Miért?
Felmentetted õket?
Rád vallana, ha felmentetted volna õket.
Ha nem rajtam múlna, még mindig közéjük való volnál.
Még mindig nem ismerted fel eléggé, hogy én tettelek azzá, aki vagy - lovaggá és gentlemanné.
A magad erejébõl csak kalóz voltál.
De mondd csak, felmentetted ezeket a csavargókat?
<p>
- Nem, halálos ítéletet mértem rájuk.
<p>
- Hah!
Akkor miért ajándékozták neked a gyöngyöt?
<p>
- Azért ajándékozták, nekem, drágám, mert nem tudtak mit kezdeni vele.
Odaadhatták volna a hóhérnak, de az ember mégiscsak restellené, hogy gyöngyöt ajándékozzon annak, aki a kötelet a nyaka köré hurkolja.
Az ember nemigen keveredik barátságba a hóhérjával, azt hiszem, így hát nekem ajándékozták, és én - szélesen és ártatlanul mosolygott - neked adom, mert szeretlek.
<p>
- Nos, én is elég jól ismerem a kalózokat, ami pedig az érzelmeidet illeti - addig szeretsz, amíg szemmel tartalak, s nem tovább.
Alaposan kiismertelek.
Mégis örülök, hogy felkötik õket.
Lord Vaughn azt mondja, hogy ezek határozott veszélyt jelentenek - még számunkra is.
Azt mondja, hogy bármelyik pillanatban abbahagyhatják a csatározásokat Spanyolországgal, és ellenünk fordulhatnak.
Szerinte ezek veszett kutyák, akiket olyan gyorsan kell kiirtani, ahogy csak lehet.
<p>
- Drágám, Lord Vaughn semmit se tud a kalózokról, holott én...
<p>
- Henry, feltartasz a sok szóbeszéddel, tudod, hogy ezernyi dolognak kell utánanéznem.
Azt hiszed, mert a te idõd végtelen, még én is lustálkodásra szoktatlak.
Most pedig törõdj egy kicsit a kocsis dolgával, szörnyen felizgatna, ha nem józanodnék ki.
A libériája még akkor se megy rá Jacobra, ha belegyömöszöljük.
Mondtam már neked, hogy berúgott?
Akárhogy, de gondoskodj róla, színjózan legyen.
Most pedig siess.
Addig nem nyugszom meg, amíg nem tudom: képes-e egyenesen ülni.
- Megfordult, hogy bemenjen a házba, de aztán visszajött, s arcon csókolta Henryt.
<p>
- Valóban csinos gyöngy.
Köszönöm, drágám - mondta.
- Persze, elviszem felbecsültetni Monsieur Blanzet-hez.
Azok után, amiket Lord Vaughn mesél róluk, nemigen bízom a martalócokban.
Egy hamisítvánnyal is próbálhattak megvesztegetni, s te sohasem jössz rá a különbségre.
<p>
Sir Henry az istállók felé indult.
Olykor-olykor az a kósza érzése támadt, hogy Elisabeth minden ezzel kapcsolatos kijelentése ellenére, mármint hogy alaposan kiismerte õt - talán valóban kiismerte.
S ez kellemetlen volt.
<p>
4.
<p>
Sir Henry Morgan egy hatalmas ágyban feküdt; olyan széles ágyban, hogy teste a takaró alatt hóborította hegygerincnek látszott, mely két roppant síkságot választ el.
A szobában körös-körül a falon õsei fénylõ szeme tekintett le rá.
Arcukon az önelégült mosoly azt mondta: "No igen!
Egy lovag, az igaz - de mi tudjuk, hogyan vásároltad meg a lovagi címedet!"
- A levegõ áporodott, nehéz és forró volt ebben a szobában.
Mindenütt ilyen a levegõ, ahol egy ember haldoklik.
<p>
Sir Henry a mennyezetet bámulta.
Már egy órája ennek a titokzatos mennyezetnek a rejtélyén tûnõdött.
Semmi se tartotta a közepén.
Miért nem omlik le?
Késõre járt.
Körülötte mindenki csöndesen viselkedett; úgy settenkednek el mellette, mintha kísértetnek vélnék magukat - gondolta Henry.
Arról próbálják õt meggyõzni, hogy máris meghalt.
Lecsukta a szemét.
Fáradt és közönyös volt ahhoz, hogy nyitva tartsa.
Hallotta: belép az orvos, érezte, hogy az érverését számlálja.
S akkor mély, magabiztos hangja kondult: 
- Sajnálom, Lady Morgan.
Nincs mit tenni.
Még azt se tudom megállapítani, mi baja van.
Talán valami régi dzsungelláz.
Esetleg eret vághatnék rajta megint, de máris annyi vért vettünk tõle, hogy nem látszik tanácsosnak.
Mégis, ha már nagyon a végét járja, újra megpróbálom.
<p>
- Akkor hát, meg fog halni? - kérdezte Lady Morgan.
S ebben több volt a kíváncsiság, mint a szánalom - gondolta Henry.
<p>
- Igen, meghal, hacsak Isten másként nem akarja.
Csak az Isten mondhat biztosat a pácienseirõl.
<p>
És akkor mindenkit kiküldtek a szobából.
Henry észrevette, hogy a felesége az ágy közelében ült le.
Hallotta, ahogy csendesen sírdogál mellette.
- Milyen kár - tûnõdött -, hogy nem egy hajón indulok a halálba, akkor útibatyut csomagolhatna nekem, s nagy megelégedésére szolgálna a tudat, hogy a mennybe takaros fehérnemû-tartalékkal léphetek be.
<p>
- Édes férjem - ó, Henry, jó uram...
<p>
Fölemelte a fejét, s kíváncsian nézett az asszonyra, tekintete mélyen szemébe fúródott.
Hirtelen kétségbeesés fogta el.
<p>
- Ez az asszony szeret engem - mondta magának.
- Szeret engem, s errõl én mit se tudtam.
Nem ismerhettem meg ezt a fajta szerelmet.
A szeme, a szeme, az eszem megáll tõle.
Lehet, hogy mindig is szeretett?
- Újra ránézett az asszonyra.
- Nagyon közelébe került Istennek.
Azt hiszem, az asszonyok közelebb vannak Istenhez, mint a férfiak.
Sosem beszélnek errõl, de Krisztusom! hogyan ragyog ez a szemükben.
És szeret engem.
S minden szájalása, piszkálódása s erõszakoskodása ellenére is szeretett, s én észre se vettem.
De mihez kezdtem volna, ha tudom?
- Elfordította a fejét.
Túl nagy volt ez a bánat, nagyon is perzselõ és félelmes, hogysem bámulni lehetett volna.
Milyen riasztó, ha egy asszony lelke a szemébõl kiragyog!
<p>
Így hát meg kell halnia.
Ha ez a halál, nem is kellemetlen.
Melege volt, s nagyon elfáradt.
Nemsokára elalszik, s ez lesz a halál, a testvéri halál.
<p>
Megérezte, hogy mások is bejöttek a szobába.
A felesége elõrehajolt, hogy elkapja felfelé meredõ tekintetét.
Lady Morgant bántotta volna, ha észreveszi, hogy õ forgatni is tudja a fejét.
<p>
- Drágám, a lelkész - közölte vele a felesége.
- Légy hozzá kedves.
Ó, figyelj rá!
Hasznodra lehet késõbb.
- Ó, milyen gyakorlatias!
Azon mesterkedett, hogy valami egyezséget üssön nyélbe a Mindenhatóval, ha alkalma nyílik rá.
Szeretetében tevékenykedõ volt, de a szerelme - ami a szemében csillogott - félelmetes.
<p>
Henry kezét egy puha, meleg kéz fogta meg.
Megnyugtató hang szólt hozzá.
De nehezen tudott odafigyelni.
A mennyezet veszedelmesen imbolygott.
<p>
- Isten a szeretet - suttogta a hang.
- Minden bizodalmunkat Istenbe kell helyeznünk.
<p>
- Isten a szeretet - ismételte gépiesen Henry.
<p>
- Imádkozzunk - mondta a hang.
<p>
Henrynek hirtelen gyermekkorának egyik pillanata jutott az eszébe.
Fülfájás kínozta, s az édesanyja a karjában ringatta.
Az ujja hegyével simogatta a csuklóját.
"Képtelenség az egész" - mondta az anyja.
S arra is emlékezett, hogyan mondta.
"Képtelenség az egész.
Isten a szeretet.
Nem engedheti, hogy kis gyermekek szenvedjenek.
Mondd utánam, kisfiam: Isten a mi pásztorunk.
Szükséget nem fogok szenvedni."
- Olyan volt, mintha orvosságot nyújtana át neki.
Ugyanilyen hangon parancsolt rá: "Gyerünk, vedd be ezt az olajat!"
<p>
Henry a csuklóján érezte a lelkész ujjait; simogató mozdulattal nyúltak feléje.
<p>
- Az Úr a mi pásztorunk.
Szükséget nem fogok szenvedni - mormolta álmosan Henry.
- Zöld mezõkben hagy pihenni...
- A simogatás folytatódott, még erõsebben.
A lelkész hangja is hangosabban, parancsolóbban csengett.
Mintha sok esztendõs várakozás után az egyház végül is hatalmába kerítette volna Henry Morgant.
Volt valami kárörvendõ ebben a hangban.
<p>
- Megbánta a bûneit, Sir Henry?
<p>
- A bûneimet?
Nem, nem is jutottak még eszembe.
Megbánjam Panamát?
<p>
A lelkész zavarba jött.
<p>
- Nos hát, Panama hazafias hódítás volt.
A király is áldását adta rá.
Különben is, az pápista nép volt.
<p>
- Akkor hát, mi az én bûnöm? - faggatta tovább Henry.
- Csak a legkellemesebbekre és a leggyötrõbbekre emlékszem.
De ami kellemes volt, azt valahogy nem szeretném megbánni.
Azzal mintha elárulnám õket; pedig pompásak voltak.
A gyötrelmes bûnök rejtett késként hordozták magukban a bûnhõdést.
Hogyan vezekeljek hát, uram?
Végigmehetek az egész életemen, nevén nevezve s megbánva minden cselekedetemet, az elsõ fogzás fülhasító ordítozásától egy bordélyban tett utolsó látogatásomig.
Mindent megbánhatnék, amire emlékezem, de ha csak egyetlen bûnömet is elfeledem, hiábavaló volt az egész.
<p>
- Megbánta a bûneit, Sir Henry?
<p>
Ekkor döbbent rá, hogy meg se szólalt.
Nehezére esett volna a beszéd.
Nyelve rest és fáradt volt.
<p>
- Nem - sóhajtotta -, nem tudok jól emlékezni rájuk.
<p>
- A szívében keresse a kapzsiságot, kéjsóvárságot s gyûlölködést.
A szívébõl kell számûznie a gonoszt.
<p>
- Nem emlékszem, uram, hogy valaha is szántszándékkal gonosz lettem volna.
Elkövettem olyan cselekedeteket, melyek gonoszaknak bizonyultak késõbb, de mialatt véghezvittem õket, mindig valami nemes cél lebegett a szemem elõtt.
- Most újra rádöbbent, hogy voltaképp meg se szólalt.
<p>
- Imádkozzunk - mondta a hang.
<p>
Henry kínlódva erõltette a nyelvét.
<p>
- Nem! - kiáltotta.
<p>
- De hisz azelõtt imádkozott.
<p>
- Igen, azelõtt imádkoztam - mert anyámnak úgy tetszett.
Õ megelégedett volna azzal, hogy legalább egyetlenegyszer imádkozom, ezt se másért, mint nevelése bizonyságaképp; igazolásul, hogy a kötelességét teljesítette irántam.
<p>
- Eretnek módjára akar meghalni, Sir Henry?
Nem fél a haláltól?
<p>
- Túlontúl fáradt vagy túlságosan is lusta vagyok ahhoz, hogy efféle kérdéseken, mint az eretnekség, eltûnõdjem.
A haláltól pedig nem félek.
Sok kegyetlenkedést néztem végig, s egyetlen ember sem félt a haláltól, csak a meghalástól azok közül, akiket csodáltam.
Kérem, uram, a halál szellemi dolog, meghalni viszont csupán fájdalom.
Ebben az értelemben az én halálom egészen kellemes.
Nem, uram, én még meghalni se félek.
Nyugalmas s csendes is lehetne, ha magamra hagynának.
Mintha álomba zuhannék valamilyen nagy erõfeszítés után.
<p>
Újra hallotta a lelkész hangját; s bár a meleg kéz még mindig simogatta a csuklóját, a hang jókora távolságból érkezett hozzá.
<p>
- Nem akar válaszolni nekem.
Aggódom a lelkéért - mondta a lelkész.
<p>
Akkor meghallotta, hogy a felesége szólítja: 
- Imádkoznod kell, drágám.
Mindenki szokott imádkozni.
Hogyan jutsz a mennyországba, ha nem imádkozol?
<p>
Íme, megint az Istennel próbál egyezségre lépni.
De Henry rá sem akart nézni.
Bármily együgyû elképzelései voltak is, a szeme oly mély és oly szomorú volt, mint a határtalan égbolt.
Henry azt szerette volna mondani: - Ha meghalok, nem kívánok a mennyekbe jutni.
Nem akarom, hogy örökösen zavarjanak.
Olyan nagy hûhót csapnak a halálból.
<p>
A doktor visszajött a szobába.
<p>
- Nincs öntudatánál - jelentette ki a mormogó hang.
- Azt hiszem, újra eret kell rajta vágnom.
<p>
Henry érezte, hogy kés metszi el a karját.
Kellemes érzés volt.
Abban reménykedett, hogy újra meg újra eret vágnak rajta.
De a benyomásai ellentmondóak voltak.
Nem azt érezte, hogy a vére elfolyik, inkább furcsa melegség árasztotta el a testét.
A melle és a karja úgy bizsergett, mintha valami erõs, régi bor pezsdülne ereiben.
<p>
Most valami különös változás állott be.
Felfedezte, hogy a szemhéján keresztül is lát, hogy mindenkit észrevesz maga körül, anélkül, hogy a fejét megmozdítaná.
Felesége és a doktor és a lelkész, de még a szoba is elvonult elõtte.
<p>
Mozognak - gondolta.
- De én nem moccanok.
Idegyökereztem.
Minden dolgok közepe vagyok, s nem tudok elmozdulni.
Olyan nehéz vagyok, mint az egész világegyetem.
Talán én vagyok a világegyetem.
<p>
Egy mély s édes hang úszott el az öntudatáig; remegõ, gazdag orgonahang, mely megtöltötte õt, sõt szinte az agyában támadt, hogy elöntse a testét, s onnan áradjon ki a világra.
Kissé meglepõdve vette észre, hogy a szoba eltûnt.
Mérhetetlenül nagy, homályos barlangban feküdt, melynek oldalán vaskos, alacsony oszlopok sora húzódott - zöldes, csillogó kristályokból.
Még mindig fekvõ helyzetben volt, s a hosszú barlang elsuhant fölötte.
Hirtelen megállt a röpte.
Különös lények vették körül, gyermektestûek, a fejük gumós és nehéz, de arcuk nem volt.
Arcuk helyén a hús sima s töretlen.
Ezek a lények reszelõs, érdes hangon társalogtak és fecsegtek.
Henryt meglepte, hogy száj nélkül is tudnak beszélni.
<p>
Lassan bontakozott benne a felismerés, hogy ezek itt az õ tettei és gondolatai, melyek a Halál Testvérnél élnek.
Mindegyik nyomban születése után a Halál Testvérhez költözött.
Amikor felismerte õket, az orca nélküli kis teremtmények elindultak feléje, és sûrû rajokban vették körül heverõjét.
<p>
- Miért szültél engem? - kiáltotta az egyik.
<p>
- Nem tudom; nem emlékszem rád.
<p>
- Miért gondoltál el engem?
<p>
- Nem tudom.
Valaha tudtam, de elfelejtettem.
Elhagy az emlékezetem ebben a barlangban.
<p>
S egyre kitartóbban faggatták, a hangjuk metszõbb és keményebb lett, túlharsogták még a nagy Hangot is.
<p>
- Nekem, nekem felelj!
<p>
- Nem; nekem!
<p>
- Ó, menjetek!
Hadd pihenjek - könyörgött Henry kimerülten.
- Fáradt vagyok, s nem tudok felelni nektek.
<p>
Ekkor azt látta, hogy az apró lények egy közelgõ kép felé csúsznak.
A jelenés felé indultak, el is takarták, majd hosszú sorban térdre estek elõtte, karjuk könyörgõ mozdulatokban remegett.
<p>
Henry feszült figyelemmel fordult az alak felé.
De hiszen Elisabeth jön felé - a kicsi Elisabeth, az aranyhajú, arcán gyermeki, bölcs mosollyal.
Búzavirág övezte, s a szeme különösen tágra nyílt s fényes volt.
Meglepettnek látszott, ahogy Henryt észrevette.
<p>
- Én vagyok, Elisabeth - mondta.
- Te nem jöttél hozzám elbúcsúzni, mielõtt útra indultál.
<p>
- Tudom.
Azt hiszem, féltem attól, hogy beszéljek veled.
De ott álltam a sötétben az ablakod alatt, és füttyentettem.
<p>
- Valóban?
- Boldogan mosolygott rá.
- Ez kedves volt tõled.
Ámbár, nem értem, miért féltél volna tõlem - egy ilyen kislánytól.
Csacsiság volt.
<p>
- Nem is tudom, miért - felelte Henry.
- Elszaladtam.
Olyan erõ kényszerített rá, amely minden világokat lebír.
Az emlékezetem azonban percrõl percre hagy el, mint vénséges hattyúk csapata, melyek valami elhagyatott szigetre költöznek a tengeren, meghalni.
De belõled, ugye, hercegnõ lett - kérdezte félõn.
<p>
- Igen, talán az lettem.
Remélem, hogy így történt.
Én is feledek.
Mondd csak, valóban ott álltál a sötétben?
<p>
Henry különös dologra lett figyelmes.
Ha állhatatosan néz a gyülevész, orca nélküli teremtmények egyikére - eltûnik.
Azzal szórakozott, hogy ránézett elõször az egyikre, és aztán egy másikra is, míg csak mindnyájan el nem tûntek.
<p>
- Valóban ott álltál a sötétben?
<p>
- Nem tudom.
Talán csak képzeltem, hogy úgy történt.
- A szemével Elisabethet kereste, de õ is eltûnt.
Vörösen parázsló fahasáb volt a helyén, de annak is kihunyóban a fénye.
<p>
- Várj, Elisabeth...
Várj.
Meséld el, hol van az apám.
Szeretném látni az apámat.
<p>
A hunyó fahasáb válaszolt neki.
<p>
- Atyád szerencsésen meghalt.
Még a halál próbájától is félt.
<p>
- De hát Merlin, akkor hát hol van Merlin?
Legalább õt találhatnám meg.
<p>
- Merlin?
Róla tudnod kell.
Merlin az álmok pásztora Avalonban.
<p>
A tûz száraz, kemény pattogással aludt ki a hasábban.
Fény sehol sem világított.
Henry, öntudatának utolsó lobbanásában még hallotta a Hang mély és lágy lüktetését.
<p>
Vége 
